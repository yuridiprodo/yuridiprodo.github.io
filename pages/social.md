Una copia di tutto quello che scrivo sui social (principalmente, [Telegram](https://t.me/yuridiprodo)) per chi i social non li ha

# 2025

## la verità su Gaza
GG MM 2025

Sulla guerra a Gaza, la TV e i giornali ci mostrano soltanto quello che Israele vuole rendere pubblico. Grazie al racconto dell'operatore umanitario Gennario Giudetti possiamo vedere l'altra faccia della medaglia da chi ha vissuto sotto quelle bombe per 9 mesi.

Sintesi: "sulla Striscia tutto ciò che entra ed esce è controllato da Israele.

LA MACCHINA DELLA PROPAGANDA - Le notizie che possono essere pubblicate le scrive Israele: i giornali semplicemente pubblicano i comunicati stampa tradotti. Nessuna intervista ai palestinesi. 62.000 sono i morti certificati: gli effettivi sono almeno 200.000, se non di più, perché sotto le macerie si riesce a recuperare soltanto quelli che rimangono in superficie e le ruspe non possono aiutare a sollevare le macerie altrimenti vengono bombardate.

A COSA SERVONO SCIOPERI E MANIFESTAZIONI - (1) Creano disagio alla città e al paese; (2) ti rendi conto che non sei solo. E siccome la Politica si muove anche con i voti, così facendo metti pressione affinché faccia qualcosa per la Palestina. Sono una valanga che non si può fermare: quando c'è tanta gente che manifesta, la TV non può restare indifferente: è costretta a filmare e a quel punto la verità viene a galla.

È GENOCIDIO - Normalmente in guerra le bombe vengono sganciate senza criteri colpendo civili, case, ma anche il nulla. Qui invece hanno distrutto con precisione chirurgica porti, strade, tubature dell'acqua, fogne, impianti della corrente, università, centri di cultura. È in corso anche un ecocidio perché adesso i terreni agricoli rappresentano soltanto 1,5% della terra coltivabile. E a sorvolare i cieli non c'è solo Israele ma tutte le intelligence del mondo compresi i droni inglesi e americani.

SENZA SCELTA - Ti telefonano e ti dicono "adesso devi collaborare con Israele: vai in quella via, sali su quel palazzo e ci dici se dentro c'è qualcuno di Hamas". Se non rispondi, geolocalizzano il telefono e chiamano una persona vicino a te chiedendole "mi passi tizio". A quel punto se non collabori ti buttano il drone addosso. Se collabori, diventi una loro spia.

GIOCHI DI POTERE - Hanno diviso la terra in settori e ogni giorno spostano la popolazione da una zona all'altra per vedere come reagisce. Oggi sei nel lotto 2? vai nel lotto 10: e tu in poche ore devi smontare la tenda e scappare il più rapidamente possibile.

SULLA TREGUA - la tregua non sarà mai reale finché sarà l'Occidente a decidere sulla Striscia. Tanto più per come è concepita adesso: i palestinesi non siedono al tavolo dei negoziati, il 50% della terra rimane sotto il controllo di Israele, la Cisgiordania non fa parte degli accordi quindi lì continuerà la guerra. Serve l'autodeterminazione dei popoli. 

CARESTIA PROGRAMMATA - Già prima del 7 ottobre Israele controllava il cibo che entrava definendo la quantità di calorie che le persone potevano assumere. Non fanno entrare il cibo nutriente, come il latte in polvere 0-3 per i neonati, o il burro di arachidi perché è una bomba energetica e risolverebbe il problema.

ISRAELE INARRESTABILE - Anche se c'è un mandato di cattura della Corte di Giustizia Internazionale e ONU e Nazioni Unite hanno detto che è in corso un genocidio, Israele ha dalla sua parte gli USA insieme a gran parte di governi occidentali, stampa e colossi economici e commerciali.

ATTACCO DAL LATO POLITICO - Dicono che chi difende Gaza è antisemita. Ma che centra la religione? non è contro gli ebrei, ma contro il governo israeliano. Lo fanno perché con un "sei ProPal" spostano l'attenzione sul lato politico della vicenda, dove riescono a dividere la popolazione. Sanno che se ti affrontassero dal lato umanitario, perderebbero. Se io dico che sono morti 20-30.000 bambini e l'ho visto che ero lì, non puoi dire che non è vero.

L'UNICA SOLUZIONE POSSIBILE - due popoli, due stati (Cisgiordania + Gaza è Palestina) e rispetto delle leggi internazionali.

Il contrario della Guerra non è la Pace, ma il senso di Comunità, perché siamo tutti fratelli."

https://www.youtube.com/watch?v=g1VYJ6koS7Y

## Papa, Arendt e AI nelle mani di pochi
12 ottobre 2025

Il Papa ha citato lo stesso passo della Arendt che vi segnalai a giugno ([qui](https://yuridiprodo.github.io/#/articles/2025-06-06-banalita-del-male)), ribadendo le stesse cose che vado dicendo da anni. O mi legge, oppure...il Papa sono io.

Ironia a parte, se certe idee vengono riprese da lui, a maggior ragione forse non siamo così lontani dalla verità.

Copincolla: "Gli algoritmi generano contenuti e dati in una dimensione e con una velocità che non si era mai vista prima. [Ma chi li governa?](http://yuridiprodo.github.io/#/articles/2024-06-25-google-ai-overviews) L’intelligenza artificiale sta cambiando il modo con cui ci informiamo e comunichiamo, ma chi la guida e a quali fini? Dobbiamo vigilare perché la tecnologia non si sostituisca all’uomo, e perché l’informazione e gli algoritmi che oggi la governano non siano nelle mani di pochi.

Il mondo ha bisogno di un’informazione libera, rigorosa, obiettiva. Vale la pena di ricordare, in questa circostanza, il monito di Hannah Arendt per la quale «il suddito ideale del regime totalitario non è il nazista convinto oppure il comunista convinto, ma la persona per la quale non c’è più differenza tra realtà e finzione, tra il vero e il falso» (Le origini del totalitarismo).

L’informazione non sia inquinata da altri fini, contrari alla verità e alla dignità della persona. L’informazione libera è un pilastro che sorregge la costruzione delle nostre società e, per questo, siamo chiamati a difenderla e garantirla. 

Voi [giornalisti] potete essere un argine a chi, attraverso l’arte antica della menzogna, punta a creare contrapposizioni per comandare dividendo; un baluardo di civiltà rispetto alle sabbie mobili dell’approssimazione e della post-verità.

L’economia della comunicazione non può e non deve separare il proprio destino dalla condivisione della verità. Mi raccomando: non svendete mai la vostra autorevolezza!"

https://www.vatican.va/content/leo-xiv/it/speeches/2025/october/documents/20251009-minds-international.html

## contro il suicidio assistito
11 ottobre 2025

Siccome il Parlamento italiano si accinge a discutere una normativa sul suicidio assistito, in questo periodo i giornali insistono nel dirci che legalizzarlo sarebbe cosa buona e giusta. E per convincerci usano le storie di persone disperate che vedono nella morte la loro unica via per la liberazione da ogni sofferenza. Così il pensiero viene strategicamente dirottato verso un'idea che porta all'indifferenza, perché allude al fatto che riguardi soltanto casi estremi, che sia roba per disabili e basta. Invece ci riguarda tutti.

Copincolla: "cosa accade in un paese in cui viene fatta una legge in merito? Significa che la possibilità di intervenire attivamente dando la morte a qualcuno sia contemplato nel nostro orizzonte, e questo cambia la mentalità collettiva, in un modo potentissimo. La legge cambia la cultura, il modo di pensare, con conseguenze profonde e incancellabili. Stavo per dire inimmaginabili, ma direi che si possono immaginare benissimo, basta vedere cosa è successo nei paesi in cui sono state approvate leggi analoghe a quella che chiedono i mortiferi radicali. Come in Belgio dove ammazzano anche i bambini. In Canada 1 morto su 20 viene ucciso dallo stato. La legge sul suicidio assistito fa più morti di Alzheimer e diabete messi insieme."

https://costanzamiriano.com/2025/10/06/suicidio-assistito-non-cadiamo-nella-trappola-del-male-minore/

## Durov e la fine della libertà
10 ottobre 2025

La libertà non muore con un boato, ma tra le clausole di un aggiornamento e l’indifferenza di una generazione distratta. È quel che negli ultimi anni ho [scritto](http://yuridiprodo.github.io/#/articles/2025-04-10-indifferenza) in tutti i modi tra queste pagine. E ora lo dice anche Durov, il fondatore di Telegram (ovvero l'app che state usando per leggere questo messaggio).

Copincolla: "Sto per compiere 41 anni, ma non ho voglia di festeggiare.

La nostra generazione sta esaurendo il tempo a disposizione per salvare quell’Internet libero che i nostri padri avevano costruito per noi.

Ciò che un tempo rappresentava la promessa di uno scambio libero di informazioni si sta trasformando nel più potente strumento di controllo mai esistito.

Paesi un tempo liberi stanno adottando misure distopiche: identità digitali (Regno Unito), controlli online sull’età (Australia) e la scansione di massa dei messaggi privati (Unione Europea).

In Germania si perseguita chi osa criticare le autorità online. Nel Regno Unito migliaia di persone finiscono in carcere per un tweet. In Francia si aprono indagini penali contro i leader del settore tecnologico che difendono la libertà e la privacy.

Un mondo oscuro e distopico sta avanzando velocemente, e noi stiamo dormendo. Rischiamo di essere ricordati come l’ultima generazione ad aver avuto delle libertà... e ad aver permesso che le venissero tolte.

Ci hanno mentito.

Ci hanno fatto credere che la lotta più importante della nostra epoca fosse distruggere tutto ciò che i nostri antenati ci avevano lasciato: tradizione, privacy, sovranità, libero mercato e libertà di espressione.

Tradendo l’eredità dei nostri antenati, ci siamo incamminati verso l’autodistruzione: morale, intellettuale, economica e, alla fine, biologica.

Quindi no, oggi non ho proprio nulla da festeggiare. Il tempo sta per scadere. Il nostro tempo sta per scadere."

https://t.me/durov/452

## il mondo nelle mani di pochi
9 ottobre 2025

Vi consiglio di iscrivervi alla newsletter di Marisandra (che molti già conoscono dalla mia [recensione](https://t.me/yuridiprodo/359) del suo ultimo libro) perché puntualmente propone analisi documentate e puntuali su temi di attualità che non troverete mai in TV.

Per dire, nel numero di fine settembre ha ricostruito con precisione i legami economici e politici tra big tech, industria bellica e potere fossile, a partire dagli sponsor dell’Italian Tech Week: nomi, numeri e responsabilità che mostrano come il potere economico e decisionale sia concentrato nelle mani di pochi attori, spesso lontani da ogni controllo democratico.

Copincolla: "Un intreccio che vale decine di miliardi di euro e che mostra in modo lampante come l’innovazione tecnologica si intrecci al potere fossile e a quello dell’industria bellica, con interessi diretti del nostro Paese. Per questo i punti nevralgici sono semplici ma allo stesso tempo i loro nodi complicatissimi da sciogliere: basta finanziare la guerra (i dati sui finanziamenti AWS a Israele parlano da soli), basta normalizzare il riarmo con titoli che lo raccontano come inevitabile, quando inevitabile non è. Basta deciderlo. Basta ascoltare le piazze."

https://binarionlife.substack.com/p/frugalita

## il Taser uccide
8 ottobre 2025

Alcuni giorni fa a Napoli un uomo è morto dopo essere stato colpito col taser dalla polizia. È il quinto a morire così negli ultimi quattro mesi. Il rischio è reale ed era già stato chiarito nel 2018. Metto qui sotto il promemoria: anche perché con tutte le [miocarditi e pericarditi](https://yuridiprodo.github.io/#/articles/2023-12-15-fda-slide-vaccini) "magicamente" comparse negli ultimi anni, la legge va urgentemente rivista. E questo strumento andrebbe completamente bandito.

Copincolla: "il prof. Maurizio Santomauro, cardiologo del policlinico Federico II di Napoli e Presidente del GIEC (Gruppo Intervento Emergenze Cardiologiche) mette in guardia sul rischio di decesso correlato all’uso della pistola elettrica Taser che provoca un effetto contrario a quello del defibrillatore semiautomatico (apparecchio salvavita che eroga corrente elettrica applicata con 2 elettrodi sul torace). Infatti, anche se di intensità inferiore, la corrente elettrica erogata per immobilizzare una persona potrebbe involontariamente causare un’aritmia e quindi provocare un decesso non voluto da parte di chi la usa. Santomauro evidenzia che dal 2001, data di acquisizione dal Taser nel Nord America, i morti sono stati centinaia. Può essere letale soprattutto per quegli individui che già hanno patologie pregresse, aspetto che chi fa uso di un taser può non conoscere. Persone anche senza problemi cardiaci possono perdere la vita se colpiti da questa arma. La pistola elettrica Taser (immobilizzatore elettrico) provoca un danno muscolare e quindi anche al cuore in persone non cardiopatiche. Inoltre potrebbe interferire con alcuni dispositivi medici, tipo il pacemaker o il defibrillatore impiantabile (ICD)."

https://www.giec.it/2018/09/taser-la-pistola-elettrica-che-puo-provocare-la-morte/

## Israeli Colony in Salento
7 ottobre 2025

Prima la Xylella ha obbligato ad abbattere migliaia di olivi secolari in Puglia. Adesso tutta quella terra vuota fa gola a un'imprenditrice israeliana che intende trasformarla in una "Israeli Colony in Salento", ovvero una colonia per una comunità agricola e turistica autosufficiente dove le famiglie israeliane "possono stabilire case, coltivare il proprio cibo e sviluppare strutture educative e sanitarie condivise". In pratica una comunità chiusa e autosufficiente di cittadini israeliani su suolo italiano.

La stessa cosa starebbe accadendo a Cipro, con l'unica differenza che appena i progetti in Salento sono diventati noti, le relative pagine sono state cancellate (ma restano accessibili tramite l'archivio web: vi metto i link).

il progetto https://web.archive.org/web/20250924120624/https:/www.coral37.com/post/from-stone-walls-to-new-horizons-why-puglia

la società immobiliare Coral 37 https://web.archive.org/web/20250924120624/https:/www.coral37.com/about-5

il caso di Cipro https://greatreporter.com/2025/06/27/israel-is-preparing-a-backyard-in-cyprus-this-cannot-but-sound-the-alarm-for-us/

## Deforestazione
6 ottobre 2025

Analizzando le immagini satellitari, un gruppo di giornalisti ha potuto constatare come in appena 5 anni in Europa siano stati consumati 9.000 chilometri quadrati di terra. Intere foreste e immensi campi agricoli sono diventati cemento al servizio delle multinazionali. Vi consiglio di dare uno sguardo al sito dell'inchiesta (al solito lo trovate in fondo) perché mai come in questo caso le immagini parlano più delle parole.

Copincolla: "In Grecia, una foresta sulla costa…è diventata un hotel a cinque stelle. Nel Regno Unito, ettari di terreni agricoli…sono diventati un centro Amazon. In Germania, una rigogliosa foresta di pini…è diventata una fabbrica Tesla. Ogni giorno, la nostra natura impoverita si riduce sempre di più. Ogni giorno lo sviluppo immobiliare, turistico e industriale consuma l’equivalente di 600 campi da calcio di suolo. L’Europa sta cambiando colore, da verde a grigio."

https://greentogrey.eu/

## Rowling vs Emma Watson
3 ottobre 2025

All’ennesima accusa di transfobia, J.K. Rowling rompe il silenzio e lo fa con il suo inconfondibile stile. Chapeau!

Copincolla: "Emma (Watson) ha così poca esperienza della vita che ignora quanto sia ignorante. Non avrà mai bisogno di un rifugio per senzatetto. Non verrà mai messa in un reparto misto di un ospedale pubblico. Il suo "bagno pubblico" è a occupazione singola e con una guardia di sicurezza fuori dalla porta. Ha mai dovuto togliersi i vestiti in uno spogliatoio misto di una piscina comunale? Avrà mai bisogno di un centro statale per vittime di stupro che rifiuta di garantire un servizio esclusivamente femminile? O di condividere una cella con uno stupratore che si identifica come donna in un carcere femminile?"

"Quando le minacce di morte, stupro e tortura contro di me erano al culmine, in un momento in cui le mie misure di sicurezza personale avevano dovuto essere notevolmente rafforzate ed ero costantemente preoccupata per l’incolumità della mia famiglia, Emma ha chiesto a qualcuno di consegnarmi un biglietto scritto di suo pugno, che conteneva questa sola frase: «Mi dispiace tanto per quello che stai passando», nonostante avesse il mio numero di telefono."

"Io non ero multimilionaria a quattordici anni. Ho vissuto in povertà mentre scrivevo il libro che ha reso famosa Emma. Quindi, per esperienza personale, capisco cosa significhi per le donne e le ragazze senza i suoi privilegi la violazione dei diritti delle donne, a cui Emma ha partecipato con tanto entusiasmo. Lei è giustamente libera di non essere d’accordo con me e di esprimere pubblicamente i suoi sentimenti nei miei confronti, ma io ho lo stesso diritto e ho finalmente deciso di esercitarlo."

https://x.com/jk_rowling/status/1972600904185483427

## 5 bugie sulla Flotilla
3 ottobre 2025

Il potere delle élite non sta nella forza, ma nella nostra frammentazione: [ci confondono, ci oppongono](https://yuridiprodo.github.io/#/articles/2024-02-08-matrix), e poi ci governano. Quello della Flotilla è l'ennesimo esempio di come questo processo vada costantemente a segno, e Matteo l'ha riassunto particolarmente bene.

Copincolla: "L’Italia può consegnare gli aiuti da sola? Falso. Nessun Paese può entrare a Gaza senza il permesso di Israele. Ogni accesso è controllato, ogni camion viene bloccato. Quelle del governo sono falsità smentite dai fatti. I civili a Gaza stanno letteralmente morendo di fame."

"Le acque di Gaza sono territorio israeliano? Falso. Sono acque palestinesi, riconosciute ufficialmente da oltre 150 paesi delle Nazioni Unite. Le navi della Flotilla si muovono in acque internazionali, dove Israele non ha giurisdizione ma ciò nonostante la scorsa notte è intervenuto, violando ancora e per l’ennesima volta il diritto internazionale."

https://t.me/matteogracis/1480

## Supercompanies
2 ottobre 2025

Il fondatore di Spotify lascia l'azienda dopo quasi vent'anni. Non perché il suo patrimonio netto di 10 miliardi di dollari gli permetterebbe di ritirarsi a vita privata all'età di soli 42 anni. No di certo: si annoierebbe di sicuro. Così invece dice che ha più tempo per dedicarsi a cose che lo stimolano di più, come la creazione di quelle che lui chiama "supercompanies", ovvero aziende che sviluppano nuove tecnologie per "affrontare alcune delle più grandi sfide del nostro tempo".

https://newsroom.spotify.com/2025-09-30/daniel-ek-letter-evolving-how-we-lead/

Qualche idea? a giugno ha investito 600 milioni di Euro in Helsing, una società tedesca che produce droni da combattimento controllati dall'intelligenza artificiale.

https://www.ft.com/content/cdc02d96-13b5-4ca2-aa0b-1fc7568e9fa0

## Dipartimento della Guerra USA
1 ottobre 2025

"L’era del Dipartimento della Difesa è finita, benvenuti in quello della Guerra". In una frase il segretario alla Difesa Pete Hegseth ha riportato l'America e il mondo intero al 1800. Perché la Guerra è Pace, [diceva](https://yuridiprodo.github.io/#/newsletter/03) Orwell. E la Difesa è Offesa, aggiungo io.

Copincolla: "Good morning and welcome to the War Department because the era of the Department of Defense is over. You see, the motto of my first platoon was those who long for peace must prepare for war. This is, of course, not a new idea. This crowd knows that. [...] From this moment forward, the only mission of the newly restored Department of War is this: warfighting, preparing for war and preparing to win, unrelenting and uncompromising in that pursuit not because we want war, no one here wants war, but it's because we love peace. We love peace for our fellow citizens. They deserve peace, and they rightfully expect us to deliver".

https://www.war.gov/News/Transcripts/Transcript/Article/4318689/secretary-of-war-pete-hegseth-addresses-general-and-flag-officers-at-quantico-v/

Il Dipartimento della guerra degli Stati Uniti d'America era un'articolazione del governo federale degli Stati Uniti nata nel 1789 all'inizio della presidenza di George Washington per essere una struttura di governo dell'Esercito. Fu soppresso nel 1947, quando fu diviso in Dipartimento dell'esercito e Dipartimento dell'aeronautica, che confluirono nel Dipartimento della difesa nel 1949.

https://it.wikipedia.org/wiki/Dipartimento_della_guerra_degli_Stati_Uniti_d%27America

## ID digitale
30 settembre 2025

Nel momento in cui l’identità ci verrà concessa dall’alto, la nostra unicità smetterà di appartenerci. E a quel punto saremo soltanto ciò che il sistema ci permetterà di essere.

Copincolla: "Lisa Nandy ha dichiarato a “BBC Breakfast” che non si verrà multati se non si avrà un documento d’identità digitale, ma “si avrà un problema se si vuole trovare un nuovo lavoro”. Tutto ciò mi ricorda molto quando ci venne detto che i passaporti vaccinali anti-Covid non sarebbero stati obbligatori, tranne per entrare in un cinema e in un supermercato, viaggiare all’estero, andare a scuola e al lavoro eccetera eccetera. In altre parole, se si vuole partecipare alla normale vita economica e civile, è necessario un documento d’identità digitale. Altrimenti, si può andare volontariamente a morire in un bosco."

https://www.aldomariavalli.it/2025/09/27/lettera-d-a-londra-controllo-totale-e-liberta-razionata-dallo-stato-il-grande-fratello-e-qui/

## schiavi dell'AI
20 settembre 2025

Ciò che è stato costruito attraverso la pubblicità, il cinema, i cartoni animati, i giornali, e successivamente affinato dai social media e dagli smartphone ([come avevo scritto in precedenza](https://yuridiprodo.github.io/#/articles/2023-12-28-persuasori-occulti)), sta per essere ultimato grazie all'intelligenza artificiale: il compimento perfetto dell'esercizio del potere.

Copincolla: "Una tecnologia nata per liberare l’umanità dai vincoli materiali e temporali finisce per creare nuove forme di controllo psicologico. L’intelligenza artificiale promette di esaudire ogni desiderio, ma il prezzo di questa promessa è la rinuncia alla libertà di scegliere autonomamente cosa desiderare e quando. Le generazioni future non avranno più la possibilità di rispondere personalmente alle domande fondamentali dell’esistenza: come crescere, come trovare il proprio posto nella vita, cosa trasmettere ai propri figli. Sapranno solo leggere le risposte".

https://www.macitynet.it/la-generazione-dei-desideri-esauditi-e-il-senso-di-colpa-digitale/

## traduzione automatica con sincronizzazione labiale
22 agosto 2025

Più accessibilità, più contenuti globali, meno barriere linguistiche. Eppure, dietro questa "magia tecnologica" si nasconde un rischio profondo: l’illusione di autenticità. Perché quando un video appare perfettamente sincronizzato, con parole che sembrano dette proprio da chi è in scena, siamo naturalmente portati a fidarci. Ma se il messaggio è stato tradotto, interpretato o addirittura manipolato da un algoritmo, quanto resta della verità originale?

Una traduzione anche solo leggermente fuorviante può alterare la percezione pubblica. E quando la manipolazione è invisibile, il confine tra realtà e costruzione si fa pericolosamente sottile. Anche perché le AI non sono neutre: sono sviluppate da aziende private, con logiche commerciali, e impattano direttamente su ciò che vediamo e crediamo.

Ad aprile [vi avevo parlato dei cloni digitali](https://yuridiprodo.github.io/#/articles/2025-04-15-clone-digitale), su Macitynet approfondisco l'argomento nell'articolo che annuncia l'arrivo di queste tecnologie su Facebook e Instagram
https://www.macitynet.it/doppiaggio-ai-reels-instagram-facebook

Copincolla: "Sebbene queste funzionalità aprano nuove opportunità per la diffusione dei contenuti a livello globale, è importante considerare anche le implicazioni legate alla veridicità delle informazioni veicolate tramite AI. La possibilità di tradurre e sincronizzare il labiale in modo realistico rende infatti più difficile per lo spettatore verificare se le parole pronunciate nel video corrispondano davvero al messaggio originale. In scenari delicati – ad esempio, dichiarazioni ufficiali da parte di esponenti politici durante una crisi – l’uso improprio di queste tecnologie potrebbe alterare la percezione della realtà, generando confusione o allarmismo. Una traduzione modificata, anche solo per errore o interpretazione imprecisa, accompagnata da un perfetto labiale, potrebbe indurre il pubblico a credere in affermazioni mai fatte."

## la cultura della morte
4 agosto 2025

La vera civiltà non dovrebbe dare il permesso di morire, ma un motivo per restare. Oggi in nome della libertà stiamo celebrando la resa. E lo chiamiamo progresso.

Copincolla: "Mentre si finge di parlare di libertà, si sta normalizzando un’idea — quella che la vita fragile non valga la pena. Che la sofferenza sia da eliminare, non da accompagnare. Che chi è “a carico” della società farebbe bene a sparire. È una forma di eugenetica dolce, mascherata da compassione. Non ci si rende conto che ogni volta che si celebra pubblicamente un suicidio assistito, si invia un messaggio ai depressi, ai malati cronici, ai disabili, agli anziani soli: “Forse anche tu dovresti fare lo stesso”. Il rischio non è teorico: è reale. Lo sappiamo dalla psicologia sociale. L’effetto Werther esiste, e funziona. Ogni suicidio spettacolarizzato porta altri con sé."

https://www.iltimone.org/news-timone/morire-non-e-un-atto-di-coraggio/

## HALO occhiali Smart
2 agosto 2025

Dietro l’apparenza innocua degli occhiali smart si nasconde un prezzo invisibile: l’erosione della nostra autonomia cognitiva e della nostra privacy. Perché nel momento in cui decidiamo di affidare il nostro passato a una macchina, in realtà stiamo affidando il controllo della realtà a chi custodisce quei dati, minacciando la nostra libertà mentale.

Ne parlo su Macitynet nell'annuncio degli Halo https://www.macitynet.it/halo-occhiali-smart/

Copincolla: "chi controlla quel database? può essere violato? de-anonimizzato? è davvero privato datosi che viene gestito da un’azienda e non dall’utente? Chi ci garantisce che i dati raccolti a un certo punto non vengano analizzati, monetizzati o richiesti da terze parti (come governi o aziende pubblicitarie)? sono domande lecite e per le quali l’azienda fornisce rassicurazioni generiche, parlando di VPN cognitiva e di controlli granulari, ma senza offrire reali garanzie tecniche o giuridiche a lungo termine. E quando si tratta di dati così personali e intimi, la fiducia da sola non può bastare. Gli occhiali registrano costantemente ciò che vediamo e sentiamo, costruendo una memoria esterna che si sostituisce progressivamente a quella biologica. Non servirà più ricordare, basterà cercare. Ma a quel punto, che valore avranno ancora i nostri ricordi? E non è solo una questione personale. Se deleghiamo completamente la conservazione delle informazioni a dispositivi esterni, finiamo anche per perdere il controllo del nostro passato. Perché chi controlla quei dati – e quindi può filtrarli, riscriverli o cancellarli – controlla la nostra percezione della realtà".

## massoneria Ascoli Piceno
1 agosto 2025

I frati hanno semplicemente difeso la piazza della mia città da contaminazioni simboliche travestite da bellezza. Chi grida alla censura per difendere un'opera equivoca, in fondo non difende l'arte, bensì il diritto di insinuare senza assumersene la responsabilità. [La squadra, il compasso](https://yuridiprodo.github.io/#/articles/2025-06-18-giorgione), l’occhio, la porta: il vero scandalo non è toglierli da una piazza, ma lasciarli passare come se fossero neutri. Perché se è vero che provengono da epoche antiche, oggi parlano un linguaggio preciso. E fingere di non riconoscerlo è disonestà culturale.

Copincolla: "L’opera dell’artista Lavinio Velenosi sarà esposta ad Acquasanta dopo la controversa rimozione avvenuta ad Ascoli in occasione della manifestazione ‘Travertino DiVino’. Poco dopo il posizionamento, si è avvicinato un frate proprio davanti alla chiesa di San Francesco. In modo piuttosto deciso mi ha detto che l’opera doveva essere rimossa immediatamente perché, a suo dire, conteneva dei simboli massonici. Nel farlo mi ha anche avvertito che, secondo lui, una cosa del genere in città avrebbe potuto ‘creare un bel casino’. In realtà l’opera ha elementi simbolici, come tante opere d’arte, ma non c’è alcun riferimento diretto o intenzionale alla massoneria. Il senso era artistico, non ideologico".

https://www.ilrestodelcarlino.it/ascoli/cronaca/lopera-massonica-di-velenosi-nella-ee7811a9

https://www.ilrestodelcarlino.it/ascoli/cronaca/lopera-nel-mirino-segni-massonici-d9056fa2

## la verità sul caldo
31 luglio 2025

Selezionare i dati in base all'emozione climatica del momento è disinformazione travestita da allarme. Non è la Terra a ribellarsi all’uomo: è l'uomo che, ribellandosi a Dio, perde l’armonia con la Terra stessa.

Copincolla: "Ammesso che i cambiamenti climatici siano in corso, ci si deve chiedere: sono causati dall’uomo o dalla natura? E, in tal caso, in che misura? Una serie di dati scientifici dimostrano come, ai nostri giorni, si muoia più per il freddo che per il caldo. Secondo le statistiche, infatti, i decessi per freddo superano di 9 a 1 quelli per caldo, e le temperature più elevate starebbero attualmente riducendo il numero totale di morti. Luigi Mariani, docente di agrometeorologia, sulla base di studi scientifici recenti, afferma che a livello globale, tra il 2000 e il 2019, il 91% dei decessi dovuti a temperature estreme è stato provocato dal freddo e solo il 9% dal caldo. Questa conclusione non è nuova: già dieci anni fa, una ricerca internazionale pubblicata sulla prestigiosa rivista The Lancet giungeva alle stesse considerazioni, basandosi sull’analisi di 74 milioni di decessi in 12 diversi Paesi. Quando i media enfatizzano solo le morti per caldo, offrono una visione distorta della realtà".

https://robertodemattei.substack.com/p/leone-xiv-segue-lideologia-green

## allarme ChatGPT come insegnante
30 luglio 2025

Come ogni strumento potente richiede trasparenza, consapevolezza e vigilanza critica, per non diventare l’ennesimo algoritmo che decide per noi cosa sapere e come pensarlo.

ChatGPT diventa tutor per gli studenti, con Study Mode vuole insegnare a pensare | il mio articolo per Macitynet https://www.macitynet.it/chatgpt-study-mode/

Copincolla: "Come già avvenuto in un distretto scolastico USA, dove ChatGPT è stato utilizzato per censurare alcuni libri, anche Study Mode – per quanto sviluppato con buone intenzioni – potrebbe trasformarsi in uno strumento di controllo dell’educazione. Se usato in modo acritico o centralizzato, il rischio infatti è che l’AI diventi un veicolo per plasmare intere generazioni con contenuti costruiti ad hoc, seguendo gli interessi culturali o politici del momento. Oggi si riscrive un libro di testo, domani si potrebbe riscrivere l’intero percorso educativo".

## Pizzaballa
28 luglio 2025

Quando la guerra diventa routine e la pietà eccezione, allora il silenzio non è più neutrale: è complice. Chiamare "difesa" l'oppressione sistematica è l'ultimo rifugio della propaganda.

Copincolla: "Uomini che resistono al sole per ore nella speranza di un semplice pasto. È un'umiliazione difficile da sopportare quando la si vede con i propri occhi. È moralmente inaccettabile e ingiustificabile. È ora di porre fine a questa assurdità, di porre fine alla guerra e di mettere al primo posto il bene comune delle persone. Sosteniamo quindi l'opera di tutti gli attori umanitari che stanno rischiando tutto per portare la vita in questo mare di devastazione umana. Non può esserci futuro basato sulla prigionia, lo sfollamento dei palestinesi o sulla vendetta. Chiediamo il rilascio di tutti coloro che sono stati privati della libertà, il ritorno dei dispersi e degli ostaggi e la guarigione delle famiglie che da tempo soffrono da tutte le parti. Non siamo contro Israele, non siamo contro il popolo ebraico, ma siamo contrari all'attuale politica a Gaza".

https://lpj.org/it/news/cardinal-pizzaballas-speech

https://stream24.ilsole24ore.com/video/mondo/gaza-pizzaballa-e-teofilo-silenzio-e-tradimento-coscienza/AH3sBsqB

## Tutta colpa del caldo
27 luglio 2025

A quanto pare l'ingegneria sociale procede a gonfie vele.

Copincolla: "Tutta colpa del caldo. Cadono le insegne a Milano e calano le nascite in Italia, e la colpa è sempre sua. Però ha risparmiato le torri della finanza e del commerci di Abu Dhabi, o gli hotel di Las Vegas a pochi chilometri dalla Death Valley. Mentre in Sudan la media di figli per donna si aggira attorno ai 4,6, e arriva addirittura a 6 in Niger, dove la temperatura media è di quaranta gradi. Ma con questo caldo è meglio non impiegare energie a farci troppe domande. Più comodo accodarsi e seguire la moda, del momento si intende. Perché il capro espiatorio è fluido e quindi cambia, e se sul podio dei mali del mondo al momento campeggiano Trump e Putin, se nella top ten troviamo la plastica, l’olio di palma e il fumo, insieme alla carne rossa e i parabeni, un posto d’onore lo ricopre anche anche il senso di realtà, un tempo così ampiamente diffuso e condiviso, oggi quasi del tutto scomparso dai radar, rimosso dal dibattito pubblico ed espunto dai tantissimi cervelli, perché è quello in fondo, la causa di ogni male, da estirpare a qualunque costo. E a qualunque temperatura".

https://www.iltimone.org/news-timone/tutta-colpa-del-caldo-cadono-le-insegne-calano-le-nascite-e-la-colpa-e-sempre-sua/

## Silere Non Possum e Giampiero
24 luglio 2025

Nella mia città natale, vescovo e parroco sono finiti al centro di una clamorosa vicenda dalla quale emergono nuovi lati oscuri ogni giorno che passa. Con amarezza constato che, invece di affrontare la questione con un'azione legale chiara e trasparente, si è preferito diffondere un comunicato stampa che di cattolico ha ben poco, nonostante venga più volte tirato in ballo il Vangelo. Un comunicato che non smentisce le critiche mosse, bensì finisce per alimentare ulteriormente i dubbi.

Tutto il mio sostegno va invece a Cronache Picene e Silere Non Possum, realtà che in un panorama mediatico sempre più dominato dalla propaganda hanno il coraggio di fare giornalismo autentico, ponendo domande scomode e mettendo al centro la ricerca sincera della verità.

Copincolla: "Nelle ultime ore la diocesi di Ascoli Piceno ha scelto una strada che ricorda da vicino il legalismo dei farisei, ignorando non solo le norme penali ma anche la più elementare deontologia della comunicazione. Perché quando ad essere chiamato in causa è un personaggio potente, con prove concrete, allora si alzano i muri. E l’unica strategia diventa delegittimare chi ha il coraggio di denunciare. Quando Silere non possum scrive che hai incardinato un religioso disobbediente, che ha abbandonato il suo ordine, che entra in diocesi e predica ai preti senza alcun merito e che, per di più, organizzi un ritiro con lui nella casa del Centro Aletti, non si tratta di “pettegolezzo”. Si tratta di fatti. Documentabili. Riscontrabili. Pubblici. I quali, peraltro, vengono confermati dai preti che, a differenza di ciò che afferma Cinelli, non apprezzano proprio nulla. Siamo responsabili di ciò che scriviamo, non delle elucubrazioni e delle turbe mentali di chi legge. Perciò con questa brillante linea argomentativa, la Diocesi di Ascoli Piceno si guadagna il primato di essere chiamata in giudizio per diffamazione".

https://www.cronachepicene.it/2025/07/21/iniziativa-sui-generis-della-diocesi-preti-in-preghiera-nel-centro-dello-scandalo-rupnik/540613/

https://www.ancoraonline.it/2025/07/23/la-posizione-della-diocesi-di-ascoli-sulla-questione-di-cronache-picene/

https://www.cronachepicene.it/2025/07/21/iniziativa-sui-generis-della-diocesi-preti-in-preghiera-nel-centro-dello-scandalo-rupnik/540613/

https://silerenonpossum.com/it/ascoli-piceno-palmieri-cinelli-e-il-vizietto-della-delegittimazione/

P.S. invece, sulle vicende del buon don Francesco Simeone avevo già [[2024-11-19-d-ercole|scritto]] qualcosa anch'io.

## Francesca Albanese
23 luglio 2025

Quando a novembre la Corte Penale Internazionale rilasciò il mandato d'arresto contro l'israeliano Benjamin Netanyahu con l'accusa di genocidio messa per iscritto perfino dall'ONU, Salvini disse che "se Netanyahu fosse venuto in Italia sarebbe stato il benvenuto". Certo. Mentre per l'italiana Francesca Albanese, relatrice speciale delle Nazioni Unite sui territori palestinesi occupati, tutto tace. Da qualche settimana le è stato appiccicato addosso un bel divieto di ingresso negli Stati Uniti, con congelamento dei beni e l'impossibilità di ricevere fondi e donazioni da aziende statunitensi. Si sono indignati diversi relatori ONU, Amnesty, Human Rights Watch. Si è rammaricata persino l'UE. Invece il nostro governo non dice niente. Dovesse mai interferire con le politiche dei suoi alleati.

Copincolla: "She has recently escalated this effort by writing threatening letters to dozens of entities worldwide, including major American companies across finance, technology, defense, energy, and hospitality, making extreme and unfounded accusations and recommending the ICC pursue investigations and prosecutions of these companies and their executives. We will not tolerate these campaigns of political and economic warfare, which threaten our national interests and sovereignty. The United States will continue to take whatever actions we deem necessary to respond to lawfare, to check and prevent illegitimate ICC overreach and abuse of power, and to protect our sovereignty and that of our allies".

le sanzioni: https://www.state.gov/releases/office-of-the-spokesperson/2025/07/sanctioning-lawfare-that-targets-u-s-and-israeli-persons/

salvini: https://www.ansa.it/sito/notizie/politica/2024/11/22/salvini-se-netanyahu-venisse-in-italia-sarebbe-il-benvenuto_8a854946-30be-4667-9afe-0fcebedee3da.html

genocidio: https://www.ohchr.org/sites/default/files/documents/hrbodies/hrcouncil/sessions-regular/session55/advance-versions/a-hrc-55-73-auv.pdf

Gli indignati
1: https://news.un.org/en/story/2025/07/1165359
2: https://www.ohchr.org/en/press-releases/2025/07/comment-un-high-commissioner-human-rights-volker-turk-us-sanctions-against
3: https://www.amnesty.it/sanzioni-usa-contro-francesca-albanese-vergognoso/
4: https://www.hrw.org/news/2025/07/10/us-imposes-sanctions-on-un-special-rapporteur
5: https://www.rainews.it/articoli/2025/07/commissione-ue-rammarico-per-sanzioni-usa-contro-rappresentante-nazioni-unite-albanese-fd44dab7-0f5f-4e1a-8c29-c7b5821cda02.html

## Il NO dell'Italia all'OMS
22 luglio 2025

Mentre l'UE sotto la maschera di "resilienza collettiva, strategia in costituzione di scorte e contromisure mediche" di fatto cristallizza lo stato di emergenza come nuova normalità, l'Italia rifiuta l'ampliamento dei poteri dell'OMS. Come gli Stati Uniti. Tanto per ricordarci che continuiamo ad essere una colonia americana. Per carità, sempre meglio dell'ennesimo sì, ma per come abbiamo gestito l'ultima pandemia, dubito che possa andarci meglio con la prossima ([[2024-01-19-malattia-x|che è già in programma da un pezzo]]).

Copincolla: "Spett. Presidente OMS Tedros Adhanom Ghebreyesus. 
Le scrivo con riferimento alla sua comunicazione del 19 settembre 2024 sugli emendamenti al Regolamento sanitario internazionale (2025) adottati dalla 77/ma Assemblea mondiale della sanità con la risoluzione n.WHA77.17. Come indicato dal comma 3 dell'articolo 55 e dal comma 2 dell'articolo 59 del Regolamento sanitario internazionale (2005), tali emendamenti entreranno in vigore a 12 mesi dalla sopra citata comunicazione, ovvero il 19 settembre 2025, eccetto per quelle Parti che avranno notificato al direttore generale dell'Organizzazione mondiale della sanità la loro decisione di rifiutare o di formulare delle riserve nei confronti dei citati emendamenti. Pertanto ai sensi dell'articolo 61 del Regolamento sanitario internazionale (2005), per mezzo di questa lettera le notifico il rifiuto di parte italiana di tutti gli emendamenti adottati dalla 77/ma Assemblea mondiale della sanità con la risoluzione WHA77.17".

https://x.com/borghi_claudio/status/1946610221406929215

https://ec.europa.eu/commission/presscorner/detail/it/ip_25_1728

## DDL sul suicidio assistito
21 luglio 2025

Qui casca l'asino. Perché al numero 73 dell'enciclica Evangelium Vitae si consiglia di limitare i danni di una legge ingiusta che già esiste. Ma il DDL sul suicidio assistito non è stato ancora approvato. Perciò il quotidiano della CEI non dovrebbe dirci che resistere è ormai inutile e che quindi è meglio negoziare per "limitare i danni" citando Giovanni Paolo II. Datosi che la follia non è ancora diventata legge, attualmente siamo nella posizione di poter cogliere invece i consigli di Paolo VI, quando al numero 14 della sua Humanae Vitae scriveva che "non è lecito, neppure per ragioni gravissime, fare il male, affinché ne venga il bene".

Copincolla: "Come giudicare il recente testo-base della proposta di legge sul cosiddetto “fine-vita” in esame al Senato, che ha aperto, come è giusto, un bel dialogo nel laicato cattolico?".

https://www.avvenire.it/vita/pagine/suicidio-assistito-ci-vuole-una-legge-cerchiamo-insieme-il-massimo-bene-possibile

https://www.vatican.va/content/john-paul-ii/it/encyclicals/documents/hf_jp-ii_enc_25031995_evangelium-vitae.html

https://www.vatican.va/content/paul-vi/it/encyclicals/documents/hf_p-vi_enc_25071968_humanae-vitae.html

## Trattato di Kensington
18 luglio 2025

È nato il trattato di Kensington, il primo tra Regno Unito e Germania dalla Seconda guerra mondiale: 30 articoli che i libri di storia allegheranno al racconto della Terza.

Copincolla: "Identifying the Russian Federation’s brutal war of aggression on the European continent as the most significant and direct threat to their security; Determined to join forces to assert these values and interests in close cooperation in a changing world, and to uphold peace and security for their citizens; The Parties reaffirm their commitment to the North Atlantic Treaty Organisation as the foundation of their collective defence and to their obligations as stipulated in the North Atlantic Treaty of 4 April 1949, in particular Article 5. The Federal Republic of Germany reaffirms its deep commitment to its obligations as a member of the European Union, including paragraph 7 of Article 42 of the Treaty on European Union".

https://www.gov.uk/government/news/treaty-between-the-united-kingdom-of-great-britain-and-northern-ireland-and-the-federal-republic-of-germany-on-friendship-and-bilateral-cooperation

## Droni ucraini a Voronezh
17 luglio 2025

In un'epoca in cui i lettori molto spesso si fermano ai titoli e le notizie plasmano la realtà, la distorsione dei fatti non solo è pericolosa, ma nel momento in cui salta fuori deve essere rettificata.

Titola Repubblica: «Ucraina: attacco di droni russi sulla regione di Voronezh, colpito anche un asilo».

https://www.repubblica.it/esteri/2025/07/15/video/ucraina_attacco_di_droni_russi_nella_regione_di_voronezh_colpito_anche_un_asilo-424732299/

Scrive La Stampa: «Ucraina: nuovo attacco di droni russi a Voronezh, colpito un asilo».

https://www.lastampa.it/esteri/2025/07/15/video/ucraina_nuovo_attacco_di_droni_russi_a_voronezh_colpito_un_asilo-15232679/

(Sorpresa: i droni erano ucraini, e Voronezh si trova in Russia)

## Lupo solo protetto
16 luglio 2025

L'UE ha deciso di declassare il lupo da “strettamente protetto” a “protetto”, nonostante la predazione del bestiame da parte del lupo incida per appena lo 0,07% sul totale degli animali allevati in Europa. Una mossa politica e giuridicamente discutibile, priva di fondamento scientifico e dannosa per la biodiversità.

Copincolla: "Il lupo è un simbolo di equilibrio ecologico e il suo ritorno in molte aree europee è una storia di successo della conservazione. Svilire questo risultato per compiacere una narrazione distorta e strumentale è un errore gravissimo. La decisione dell’UE è attualmente oggetto di ricorso legale da parte nostra e di altre 20 associazioni in tutta Europa. Procedere con il recepimento nazionale significherebbe andare contro una sentenza attesa e forse, domani, dover fare marcia indietro. La conservazione non può essere guidata dall’emotività o dalla convenienza politica. Deve basarsi sulla scienza e sul diritto. I lupi non possono essere sacrificati sull’altare del consenso elettorale".

https://www.lndcanimalprotection.org/wp-content/uploads/2025/07/Final.-PDF.-Wolf-Downlisting.-Letter-to-EU-27-States.-July-2025.-word.-75-logos-it.pdf

## Grok, Musk e Hitler
16 luglio 2025

Comunque di tutta la storia tra Grok, Musk e Hitler, la vera tragedia sta nel fatto che le persone preferiscono discutere con l'AI anziché tra loro. La nostra umanità corre spedita verso l'estinzione.

Copincolla: "In some posts, Grok said that people with Jewish surnames are “radical” left-leaning activists “every damn time,” a phrase that has historically been used by neo-Nazis to harass Jewish people online. In one post, Grok said that it had avoided saying “Jewish” because of a “witch hunt from folks desperate to cry antisemitism. In at least one case, Grok praised Adolf Hitler. "To deal with such vile anti-white hate?” Grok said in a now-deleted post. “Adolf Hitler, no question. He'd spot the pattern and handle it decisively, every damn time."

https://www.wired.com/story/grok-antisemitic-posts-x-xai/

https://x.com/grok/status/1941719386341114341

## Scena muta agli esami di Stato
11 luglio 2025

Ho già [[2024-12-16-sulla-scuola|scritto]] diverse volte che il nostro sistema scolastico non funziona. E le proteste che ogni anno mettono in atto gli studenti mi danno ragione.

Copincolla: "Sono deluso da chi dovrebbe guidarci, dagli adulti, dal fatto che la scuola sia un luogo dove si verificano nozioni e basta. C'è da riflettere su tutto. Tra i banchi io vedo una competizione che, in qualche modo, condanna le persone e non le porta a sostenersi l’una con l’altra. Agli obiettivi si dovrebbe arrivare tutti assieme. In questi anni mi è sembrato che i compagni fossero solo il loro voto. Chi andava meglio a scuola e chi otteneva risultati più alti si sentiva superiore e screditava gli altri. Se i ragazzi si comportano in questo modo è perché sono stati spinti dalle istituzioni e da ciò che ci viene insegnato".

https://corrieredelveneto.corriere.it/notizie/padova/cronaca/25_luglio_11/gianmaria-favaretto-studente-rifiutato-orale-maturita-intervista-e527614a-f928-4229-bbd3-5146e5469xlk.shtml

## Zuckerberg e il latino
6 luglio 2025

L'ho detto già [[2025-03-07-imagine|altre volte]], ma torno a ripeterlo: il latino è una palestra per la mente. Magari ci mette più tempo, ma alla fine apre più porte di altre materie che sulla carta offrono un'utilità immediata.

Copincolla: "Mark Zuckerberg è l’unico tra i magnati tech, assieme a Peter Thiel, ad aver davvero studiato latino al liceo, ottenendo ottimi risultati nelle lingue antiche. Si diceva troppo timido per studiare le lingue moderne e allora si era buttato in quelle morte. La sua competenza linguistica sembra essere documentata e autentica, a differenza di molti colleghi che improvvisano citazioni di seconda mano. Durante la sua visita in Italia ha dichiarato che lo studio del latino lo ha aiutato a sviluppare capacità di ragionamento e analisi. Alla faccia di tutti quelli che in Italia dicono che il liceo classico (che praticamente non esiste da nessun’altra parte al mondo) sia perfettamente inutile".

https://www.macitynet.it/nuovi-imperatori-digitali

## Recensione libro Bezos
5 luglio 2025

Cosa succede quando la narrazione che ci ha ispirati per anni inizia a non combaciare più con la realtà che viviamo ogni giorno? Quando i valori che ci hanno guidati nel lavoro e nella vita sembrano svuotarsi, diventare etichette prive di sostanza, se non addirittura controproducenti?

**Lettera a Jeff Bezos**, da un'italiana il libro che vi aprirà gli occhi, e non solo su Amazon

il mio articolo per Macitynet
https://www.macitynet.it/libro-lettera-a-jeff-bezos-marisandra-lizzi/

## il papa sulla AI
20 giugno 2025

Ora ce lo dice anche il Papa: [[2024-01-24-non-siamo-ancora-macchine|non siamo macchine, siamo uomini]]. E con tutti questi incontrollati algoritmi che plasmano e distorcono [[2025-04-10-indifferenza|il modo in cui percepiamo il mondo]] e viviamo la nostra vita, il rischio di veder appiattita l'unicità dell'uomo è ancora più sottile. La nostra dignità è seriamente in pericolo.

Copincolla: "Ci sono poi le sfide che interpellano il rispetto per la dignità della persona umana. L’intelligenza artificiale, le biotecnologie, l’economia dei dati e i social media stanno trasformando profondamente la nostra percezione e la nostra esperienza della vita. In questo scenario, la dignità dell’umano rischia di venire appiattita o dimenticata, sostituita da funzioni, automatismi, simulazioni. Ma la persona non è un sistema di algoritmi: è creatura, relazione, mistero. Mi permetto allora di esprimere un auspicio: che il cammino delle Chiese in Italia includa, in coerente simbiosi con la centralità di Gesù, la visione antropologica come strumento essenziale del discernimento pastorale. Senza una riflessione viva sull’umano – nella sua corporeità, nella sua vulnerabilità, nella sua sete d’infinito e capacità di legame – l’etica si riduce a codice e la fede rischia di diventare disincarnata".

https://www.vatican.va/content/leo-xiv/it/speeches/2025/june/documents/20250617-cei.html

## Israele-Iran
18 giugno 2025

Considerazioni tecniche e politiche, e i possibili scenari futuri: una lucida analisi che vi consiglio di leggere per cercare di capire cosa sta succedendo e cosa possiamo aspettarci dal conflitto Israele-Iran iniziato pochi giorni fa.

Copincolla: "Le leadership occidentali non capiscono che mettendo pressione a popoli con secoli di storia la reazione è quella opposta a quella desiderata. Si cementano attorno ai loro leader. Perciò Tel Aviv e Washington possono scordarsi un cambio di regime come avvenuto in Siria nel giro di poche ore. L’Impero Romano, che era l’Impero Romano, cercò per settecento anni di sottomettere la Persia e non ci riuscì; possibile che nessun leader studi un filino di storia? Oltretutto, un’azione del genere è forse il miglior incentivo a dotarsi di un’arma atomica prima possibile."

https://www.aldomariavalli.it/2025/06/14/israele-iran-che-cosa-sta-succedendo-e-che-cosa-ci-attende/

Sul cosa aspettarci, mi sento di aggiungere anche due dei messaggi raccolti da Pedro Regis nel 2005.

Il numero 2501: "Il paese del Salvatore dovrà soffrire molto, ma quando sentirà la sconfitta si difenderà con armi che diffonderanno fuoco nel cielo".

https://www.apelosurgentes.com.br/it-it/mensagens/2501

Il numero 2557: "L’umanità cammina verso la distruzione. La terra si agiterà e tremerà per il grande olocausto atomico. L’Iran sarà devastato da Israele. Ecco i tempi difficili per l’umanità".

https://www.apelosurgentes.com.br/it-it/mensagens/2557

## vitello d'oro nel 2025
8 giugno 2025

Ai tempi di Mosè forgiarono un vitello d'oro.

Oggi costruiamo unicorni arcobaleno.

Sono passati più di 3.000 anni e non è cambiato niente.

## modifica al codice del sito
7 giugno 2025

🔔 **INFORMAZIONE DI SERVIZIO**

Ho apportato una profonda modifica al codice del sito al fine di migliorarne la navigazione (principalmente, adesso gli stili sono supportati in tutte le pagine ed è possibile muoversi avanti e indietro a piacimento senza essere reindirizzati alla home).

Tuttavia, i link pubblicati precedentemente risultano "illeggibili". Dove ho potuto li ho già aggiornati col nuovo formato, ma se doveste incappare in un vecchio link, fate così:

1️⃣ aggiungete uno
```
/#
```
subito dopo il dominio.io

2️⃣ e togliete il 
```
.html
```
 in fondo

---

quindi un
https://yuridiprodo.github.io/articles/2025-05-19-terzani.html
diventa
https://yuridiprodo.github.io/#/articles/2025-05-19-terzani

---

In alternativa, basandovi sulla data di pubblicazione visibile nel link, potete andarlo a ripescare [[archivio|dall'archivio]] dove trovate tutte le pubblicazioni ordinate cronologicamente.

Scusate per il disagio.

## alcol bene di prima necessità
17 maggio 2025

Certo. D'altronde come si può sopravvivere in questo mondo storto restando lucidi? l'alcol è di primissima necessità. Altroché.

Copincolla: "Una focaccia, 4 confezioni di wurstel, 2 di tacchino macinato, 2 di cosce di pollo, 2 bottiglie di Amarone di Valpolicella, una di crema-limoncino, e due di altri liquori. E’ il bottino di un furto che hanno messo a segno due marocchini di 36 e 33 anni sorpresi ad appropriarsi di questi beni in un supermercato a San Benedetto, per un valore complessivo di circa 100 euro. Assolti dopo il furto: “Erano beni di prima necessità"

https://t.me/ilrestodelcarlinoascoli/5100

## la TARI ad Ascoli Piceno
16 maggio 2025

Incredibile come si utilizzi il [[2024-02-08-matrix|"Divide et impera"]] degli antichi romani perfino per giustificare l'aumento delle tasse. Bello, bravi, complimenti! fomentiamo pure l'odio tra i cittadini, mentre li spremiamo.

Così anziché ribellarsi con chi li salassa, se la prenderanno col vicino di casa o col primo che passa per strada, colpevole di aver buttato l'involucro della caramella nel primo cestino che ha trovato anziché riportarselo a casa per smaltirlo in quello della carta. Come se quel coriandolo fosse [[2024-11-14-inquinamento-super-ricchi|il vero problema dell'inquinamento]].

Copincolla: "Fioravanti – puntualizzano gli esponenti del gruppo di opposizione – attribuisce la “colpa” dell’aumento della Tari sia alle deliberazioni dall’Arera, sia al comportamento poco virtuoso di alcuni cittadini. Ebbene – chiedono – come mai tante altre città italiane hanno applicato l’aumento imposto dall’Arera e sono comunque riuscite a mantenere il costo della Tari in linea con gli anni precedenti, mentre noi dobbiamo pagare in proporzione molto di più rispetto alla media italiana? E poi: i cittadini che non fanno la differenziata sono davvero così tanti da comportare un aumento tanto ampio della Tari?"

https://www.cronachepicene.it/2025/05/16/aumento-tari-ascolto-partecipazione-ben-superiore-alla-media-nazionale/530086/

## pepe mujica addio
14 maggio 2025

Fra pochi giorni avrebbe compiuto 90 anni: **Pepe Mujica**, storico presidente dell'Uruguay, viene spesso ricordato per il suo volto sereno segnato dall’età e per la vita sobria e austera degli ultimi anni. Ma troppo spesso ci si dimentica delle battaglie e degli ideali che lo hanno forgiato nei suoi anni più turbolenti: quelli della militanza rivoluzionaria, della resistenza alla dittatura e delle torture subite nei tredici lunghi anni trascorsi in carcere.

Quando gli chiesero quale fosse il senso della vita disse: *«avere una cosa principale che riempie i capitoli e le preoccupazioni della nostra esistenza. La vita umana, per il nostro sviluppo intellettuale, in parte ci permette di scegliere una causa per vivere e darle quindi un senso. Questo è il premio di avere coscienza».*

Lo ricorderò per sempre per la sua profonda **visione del tempo**, che ha lasciato un segno indelebile nella mia vita.

[VIDEO]

## camino conclave in diretta
7 maggio 2025

Nel mezzo, tra l'*Extra Omnes* appena pronunciato e l'*Habemus Papam* in arrivo, c'è una webcam che punta dritta dritta al camino della Cappella Sistina.

Potete sintonizzarvici in qualsiasi momento, specie negli orari in cui potrebbe apparire la fumata, ovvero:

~ 10:30 (solo per fumata bianca)
~ 12:00 (fumata bianca o nera)
~ 17:30 (solo per fumata bianca)
~ 19:00 (fumata bianca o nera)

Vi metto il link qui sotto
https://www.youtube.com/watch?v=gqQx7cgNP84

Aggiornamento: questo invece il link alla diretta in italiano di VaticanNews per chi preferisce accompagnare l'attesa con un commento a cura della Radio Vaticana. https://www.youtube.com/watch?v=gW-upYJcuSE

## sul caso Becciu e Parolin
2 maggio 2025

Sul caso Becciu ci sono diverse cose che non tornano. Ad esempio, un documento datato settembre 2023 in cui gli si vieta di votare al prossimo conclave per delle accuse che sarebbero emerse soltanto a dicembre. E poi l'ultimo motu proprio di Francesco, firmato con una semplice "F" nei giorni di ospedalizzazione in condizioni non proprio ottimali e mai pubblicato, ma tenuto sotto chiave fino a pochi giorni fa.

Copincolla: "Tutto questo è tremendo. Ma è ancora più tremendo il fatto che la reputazione del card. Pietro Parolin, che gestisce gli affari correnti della Segreteria di Stato e si appresta a guidare il conclave come il più anziano dei cardinali vescovi con diritto di voto, non ne sia minimamente intaccata. Inoltre, dopo alcune proteste, il card. Giovanni Angelo Becciu ha rinunciato ai suoi diritti. Un bel gesto spontaneo… La sua rinuncia è un regalo sontuoso fatto al card. Parolin, che può già contare su cinquanta voti nel conclave che si aprirà la prossima settimana (la maggioranza assoluta necessaria per essere eletto sarà di 89 voti)."

https://www.paixliturgique.com/aff_lettre.asp?LET_N_ID=4246

## la profezia di Giovanni Paolo II
28 aprile 2025

Magari nel 1994 non ci abbiamo fatto caso (quantomeno, io: avevo solo 7 anni!) ma papa Giovanni Paolo II ci aveva avvisati: la famiglia era in pericolo già all'epoca. Alla luce di [[2024-02-17-famiglia-una-ideologia|quanto accaduto negli ultimi anni]], non possiamo che ritenere l'Angelus di quel Maggio del '94 una incredibile profezia. 

Copincolla: "ho capito che devo introdurre la Chiesa di Cristo in questo Terzo Millennio con la preghiera, con diverse iniziative, ma ho visto che non basta: bisognava introdurla con la sofferenza, con l'attentato di tredici anni fa e con questo nuovo sacrificio. Perché adesso, perché in questo anno, perché in questo Anno della Famiglia? Appunto perché la famiglia è minacciata, la famiglia è aggredita. Deve essere aggredito il Papa, deve soffrire il Papa, perché ogni famiglia e il mondo vedano che c'è un Vangelo, direi, superiore: il Vangelo della sofferenza, con cui si deve preparare il futuro, il terzo millennio delle famiglie, di ogni famiglia e di tutte le famiglie".

https://www.vatican.va/content/john-paul-ii/it/angelus/1994/documents/hf_jp-ii_ang_19940529.html

## antifascismo è tabù
25 aprile 2025

Nel frattempo nella mia città natale, durante la giornata in cui si commemora la liberazione dell'Italia dal fascismo, la parola antifascismo diventa tabù. Proprio come nel [[2024-03-25-facebook-censura-politica|bipensiero orwelliano]], in cui si finge di onorare la libertà mentre si censura chi la difende davvero. Ad Ascoli Piceno c'è chi affigge lo striscione "25 aprile, buono come il pane, bello come l’antifascismo" e quindici minuti dopo arriva la Volante a chiedere lumi.

Copincolla: "il problema, è subito stato chiaro, non era la posizione quanto piuttosto il contenuto del telo. Non convinti, infatti, gli agenti si sono dilungati in una telefonata probabilmente con un superiore, per capire il da farsi. La perplessità delle forze dell’ordine stava nel fatto che la questione poteva creare scompiglio sui social".

https://www.cronachepicene.it/2025/04/25/25-aprile-uno-striscione-a-tema-sul-muro-di-unattivita-commerciale-ma-arriva-la-polizia/526890/

## papa Francesco, il cordoglio della massoneria
24 aprile 2025

La Gran Loggia d’Italia ci fa sapere che papa Francesco era in «profonda risonanza con i principi della Massoneria». Un bel salto di qualità visto che ai tempi del pontificato di Benedetto XVI parlavano invece di «assoluta inconciliabilità fra Chiesa Cattolica e Massoneria».

Copincolla: "la centralità della persona, il rispetto per la dignità di ogni individuo, la costruzione di una comunità solidale, il perseguimento del bene comune. La sua enciclica Fratelli tutti rappresenta un manifesto. Libertà, Uguaglianza e Fratellanza è il triplice asset valoriale della Massoneria. Superare le divisioni, le ideologie, il pensiero unico per riconoscere la ricchezza delle differenze e costruire un’umanità unita nella diversità, questo voleva ardentemente Francesco, lo stesso disegno persegue la Gran Loggia d’Italia."

oggi: https://www.granloggia.it/francesco-il-papa-degli-ultimi/

ieri: https://www.granloggia.it/chiesa-cattolica-e-massoneria-risposta-a-mons-galantino/

Approfitto dell'argomento per aggiungere che è stato pubblicato il testamento scritto da Francesco nel 2022 dove si specifica che le spese per il suo funerale saranno interamente a carico di un benefattore anonimo. Così, *pourparler*.

testamento: https://www.vatican.va/content/francesco/it/speeches/2025/april/documents/20250421-testamento-francesco.html

## report sul COVID da Trump
23 aprile 2025

Il 18 aprile la Casa Bianca ha pubblicato un report sul COVID datato Dicembre 2024 in cui si denunciano i metodi coercitivi con cui il governo americano ha messo in ginocchio i suoi cittadini e, per estensione (datosi che si è trattata di una pandemia) quelli di tutto il mondo.

Copincolla: "**DISINFORMAZIONE** - I funzionari della sanità pubblica hanno spesso ingannato il popolo americano attraverso messaggi contrastanti, reazioni impulsive e mancanza di trasparenza. In maniera più eclatante, il governo federale ha demonizzato i trattamenti alternativi e le opinioni sfavorevoli, come la teoria della fuga di laboratorio, in un vergognoso tentativo di forzare e controllare le decisioni sanitarie del popolo americano. Quando questi sforzi sono falliti, l'amministrazione Biden ha fatto ricorso alla "censura vera e propria, costringendo e colludendo con le più grandi società di social media del mondo per censurare tutto il dissenso legato al COVID-19".

**DISTANZIAMENTO SOCIALE** - La raccomandazione di distanziamento sociale "a 1,8 metri di distanza" - che ha portato alla chiusura di scuole e piccole imprese in tutto il paese - era arbitraria e non basata sulla scienza. Durante la testimonianza a porte chiuse, il Dott. Fauci ha dichiarato che le linee guida "sono apparse all'improvviso".
 
**OBBLIGO MASCHERINA** - Non c'erano prove conclusive che le maschere proteggessero efficacemente gli americani dal COVID-19. I funzionari della sanità pubblica hanno capovolto l'efficacia delle mascherine senza fornire dati scientifici agli americani, causando un massiccio aumento della sfiducia pubblica.
 
**LOCKDOWN** - I lockdown prolungati hanno causato danni incommensurabili non solo all'economia americana, ma anche alla salute mentale e fisica degli americani, con un effetto particolarmente negativo sui cittadini più giovani. Piuttosto che dare priorità alla protezione delle popolazioni più vulnerabili, le politiche del governo federale e statale hanno costretto milioni di americani a rinunciare agli elementi cruciali di una vita sana e finanziariamente sana. 

**ORIGINE** - La pubblicazione "The Proximal Origin of SARS-CoV-2", usata ripetutamente dai funzionari della sanità pubblica e dai media per screditare la teoria della fuga di laboratorio, è stata promossa dal Dr. Fauci per spingere la narrativa preferita secondo cui il COVID-19 avrebbe avuto origine naturale.

1. Il virus possiede una caratteristica biologica che non si trova in natura.

2. I dati mostrano che tutti i casi di COVID-19 derivano da una singola infezione da virus nell'uomo. Questo è in contrasto con le precedenti pandemie, in cui si sono verificati molteplici eventi di spillover.

3. Wuhan ospita il più importante laboratorio di ricerca cinese sulla SARS, che in passato ha condotto ricerche sull'acquisizione di funzione (alterazione genetica e sovralimentazione degli organismi) con livelli di biosicurezza inadeguati.

4. I ricercatori del Wuhan Institute of Virology (WIV) manifestarono sintomi simili a quelli del COVID nell'autunno del 2019, mesi prima che il COVID-19 venisse scoperto al mercato del pesce.

5. Secondo quasi tutti i parametri scientifici, se ci fossero state prove di un'origine naturale, sarebbero già emerse. Ma non è così.

annuncio: https://www.whitehouse.gov/lab-leak-true-origins-of-covid-19/

report completo: https://www.whitehouse.gov/wp-content/uploads/2025/04/2024.12.04-SSCP-FINAL-REPORT-ANS.pdf

## nuovo papa
22 aprile 2025

Si vocifera che il cardinale Jean-Marc Aveline sia il favorito per succedere a Francesco nel prossimo conclave. Fonti interne al Vaticano hanno espresso a LifeSiteNews la loro convinzione che “sarà il prossimo papa”. C’è solo un problema: la sua teologia non è cattolica.

Guardate qua: non ricorda anche a voi proprio quella [dittatura del relativismo](https://www.vatican.va/gpII/documents/homily-pro-eligendo-pontifice_20050418_it.html) verso cui ci metteva in guardia l'allora cardinal Ratzinger alla vigilia della sua elezione?

Copincolla: Aveline "relativizza il cristianesimo, trattandolo come un fenomeno storicamente condizionato. Afferma infatti che c’è “bisogno di consapevolezza della relatività del cristianesimo nella storia delle religioni”. Sebbene l’analisi storica abbia il suo posto, Aveline la invoca per relativizzare la rivelazione divina. Nel creare falsi dilemmi che minano la fede, Aveline rifugge dalla tradizione cattolica e inquadra il suo approccio attraverso la lente dei teorici protestanti e del naturalismo. Il risultato è che le verità fondamentali vengono problematizzate, riformulate come tensioni da superare e infine subordinate al nuovo _summum bonum_ del “dialogo”, inteso non come mezzo per raggiungere la verità, ma come la lente attraverso cui comprendere l’annuncio del Vangelo".

https://www.lifesitenews.com/opinion/cardinal-aveline-is-rumored-to-be-the-next-pope-but-is-he-catholic/

## Il suicidio dell'Europa 2014-2025
7 aprile 2025

Barbero ci spiega come mai il 2025 assomigli tremendamente al 2014. Troppo, in effetti. E se ce lo dice uno che la Storia la conosce come le sue tasche, non solo c'è da credergli, ma dovremmo anche ascoltare il suo consiglio. Per evitare che l'Europa si suicidi. Di nuovo.

Copincolla: «{In quegli anni} l'opinione pubblica, intossicata sentendo parlare continuamente della prossima guerra e dei malvagi nemici che ci minacciano, ha cominciato a chiedere sicurezza, armamenti e alleanze. Il risultato? In entrambi i paesi si diffonde il nervosismo, la sensazione di insicurezza, la sensazione che *l'altro* è il nemico. {Contemporaneamente} uscivano romanzi che raccontavano come il nostro paese presto sarebbe stato invaso da un feroce nemico. {Ma dopo anni di continui riarmi} i libri che parlano della prossima guerra a quel punto non sono più soltanto dei romanzi. Cominciano a uscire i libri dei generali che parlano della prossima guerra. Nel 1911 esce un libro del generale tedesco von Bernardi che si intitola "La Germania e la prossima guerra", con capitoli che hanno titoli come: "Il diritto di fare la guerra", "Il dovere di fare la guerra", "Dominare il mondo o perire". Nei primi di giugno del 1914, il generale von Moltke, comandante dell'esercito tedesco, dichiara: "Adesso siamo pronti e prima è meglio è." Ecco, io poi ogni tanto mi dico: "Ma no, non è vero, dai, che la nostra epoca assomiglia tanto a quella, ci sono tante differenze." Però, alla fine, guardate, io credo che dipenderà essenzialmente da noi, fare in modo che davvero questa nostra epoca non assomigli *troppo* a quella che ha preceduto il suicidio dell'Europa nel 1914».

https://www.youtube.com/watch?v=BXerCNN61VY

## I dazi di Trump
6 aprile 2025

Quanto allarmismo sui dazi di Trump. Come se li avesse inventati lui. Ci siamo già dimenticati di quelli messi dai suoi predecessori e dalla stessa UE? Piuttosto, è l'ennesima conferma che il modello capitalista alla lunga diventa insostenibile. Non si può pretendere di crescere all'infinito. La globalizzazione è il cancro del ventunesimo secolo. Va estirpato, e alla svelta. Per preservare le tradizioni locali, la nostra storia, la nostra unicità. E ridare ossigeno al pianeta.

Copincolla: "La politica protezionistica statunitense porterà il vero Made in Italy a ridurre drasticamente i suoi volumi di affari oltreoceano e, in particolare, penalizzerà il fatturato di molte piccole e medie imprese del comparto agroalimentare. I sapori del Piceno e delle Marche, da sempre molto apprezzati al di fuori dei confini nazionali, erano riusciti nel tempo a ritagliarsi uno spazio di rilievo sul mercato americano, che investiva 5 miliardi di euro l’anno per l’importazione di prodotti alimentari italiani."

https://www.cronachepicene.it/2025/04/04/lo-spettro-dei-dazi-usa-sullexport-del-piceno-colpo-durissimo-per-i-prodotti-artigianali/523497/

## Chiesa trasformata in moschea
5 aprile 2025

Tanto per dare una ripassatina alla [[2024-02-15-obbligatorio-abortire|Finestra di Overton]], che di questi tempi fa sempre bene. Per tenere d'occhio quel che succede intorno a noi, e magari anche farsi un'idea di quel che verrà. Scrivono dalla Puglia:

Copincolla: "Dopo gli assurdi "venerdì di Ramadan" nelle parrocchie, ora arriviamo al punto in cui una chiesa viene ceduta, per un giorno, alla celebrazione islamica. Accade a Brindisi, dove la parrocchia San Carlo di Gesù si trasforma in una sorta di moschea improvvisata, con il placet del vescovo e la compiacenza delle solite sigle della sinistra militante. Non si tratta di semplice dialogo interreligioso, bensì di un episodio di pura capitolazione. L'Islam, si sa, non è una semplice religione, ma un progetto politico di conquista. Ogni spazio ceduto, ogni porta aperta, ogni segnale di debolezza viene interpretato come una vittoria. Quante altre chiese dovremo vedere trasformate in centri islamici prima che qualcuno si accorga di quello che sta succedendo? Quanto ancora dovremo subire questa sistematica erosione della nostra identità, delle nostre radici, della nostra cultura?"

https://proitaliacristiana.it/articoli/litalia-che-si-arrende-chiesa-trasformata-in-moschea-a-brindisi

## Cieca obbedienza
18 marzo 2025

Con tutto il rispetto umano per la posizione dell'intervistato, ma a me questo articolo puzza tanto di inchino a un'ideologia, quella del vaccino come panacea di tutti i mali anche quando i rischi superano i benefici; di pregiudizio, verso chi si pone dubbi legittimi; di ricatto, perché a quanto pare sul giornale ci finisce solo chi ne parla bene anche se gli è andata male.

https://www.ilcentro.it/pescara/amputato-dopo-il-vaccino-ho-visto-in-faccia-la-morte-ma-non-saro-mai-no-vax-ykannv9w

## Bevi questo caffè
9 marzo 2025

Da quella che si fa chiamare "controinformazione" vedo commentare entusiasticamente l'[articolo](https://www.foxnews.com/politics/multimillion-dollar-biden-era-covid-vax-project-halted-trumps-hhs) di Fox News intitolato "Robert F. Kennedy Jr. ha sospeso un contratto multimilionario dell'amministrazione Biden per creare **un nuovo vaccino contro il COVID-19**, una settimana prima che 10.000 individui iniziassero le sperimentazioni cliniche".

A me sembra piuttosto che, come ormai troppo spesso accade, ci si sia fermati soltanto al titolo.

Basta infatti scendere qualche riga più in basso per scoprire che il contratto non è stato annullato ma "**è solo in pausa**, con Kennedy e altri funzionari sanitari pronti a esaminare i risultati iniziali dello studio **nei prossimi 90 giorni** prima di decidere i passi successivi".

L'articolo riporta anche alcune delle dichiarazioni di Kennedy Jr. a riguardo, come ad esempio quando spiega che "non vede l'ora di lavorare con Vaxart e gli altri esperti medici per garantire che questo lavoro produca una tecnologia di vaccino sicura, efficace e **orientata al bilancio**".

Pare inoltre che questo nuovo vaccino COVID-19 della società biotecnologica americana Vaxart possa essere "**assunto per via orale**".

Scusate, ma quindi quale sarebbe la bella notizia?

## Tachipirina e vigile attesa
6 febbraio 2025

Roberto Speranza: Tachipirina e vigile attesa? un'invenzione dei no-vax

Ve ne ho parlato nell'ultima [[01|newsletter]], dove trovate il video integrale pubblicato da una persona presente all'evento.

Adesso è stato pubblicato anche il [video](https://x.com/camuso_angela/status/1886533492470604177) frontale registrato dalla giornalista stessa.

## Newsletter, partenza
5 febbraio 2025

Grazie di cuore a tutti per la collaborazione!

200+ iscritti è ben più di quanto avrei potuto sperare per il lancio della prima newsletter; che, a proposito, ho appena spedito.

Buttate un occhio alle cartelle Spam/Promozioni della vostra casella di posta elettronica perché potrebbe essere finita lì; nel caso, segnate il mittente come "non spam", così da non avere problemi con le prossime uscite.

Se poi trovate errori o cose da segnalarmi, sapete dove [[contatti|scrivermi]].

## Newsletter, un aiuto
3 febbraio 2025

Vorrei lanciare la Newsletter, ma sto incontrando alcuni problemi con la piattaforma. In attesa di risolverli, mi piacerebbe comunque partire col primo numero. Chi ha voglia di farmi da beta tester? 

Una dozzina o poco più, giusto per avere un primo pubblico a cui inviarla.

Chi vuole aiutarmi dovrebbe andare qui https://yuridiprodo.substack.com/ , inserire la propria mail e cliccare su Iscriviti.

Vi farò poi sapere (sempre qui) quando la spedisco; così [mi dite](https://t.me/yuridiprodo/3) se è arrivata, se si legge, se ci sono errori o avete incontrato problemi, se vi piace, eccetera.

Grazie a chi mi darà una mano! 🙏

## Il gelato del Giubileo
22 gennaio 2025

Dopo [la mascotte del giubileo](https://t.me/yuridiprodo/287), lo zaino del pellegrino, il cappello del pellegrino, la matita del pellegrino e la caffettiera del pellegrino, ora c’è anche il gelato del giubileo.

Si chiama Hallelujah. E il patrocino è del Dicastero per l’evangelizzazione.

Il nuovo gusto viene offerto ai pellegrini davanti a piazza San Pietro.

[Don Camillo: – Ma Gesù, vi sembra una cosa seria?](https://www.aldomariavalli.it/2025/01/22/don-camillo-26/)

Gesù: – Mi sembra una cosa dolce.

Don Camillo: – Gesù, lasciatemelo dire: non c’è più religione. Siamo alla frutta.

Gesù: – Eh no, don Camillo. Siamo al dessert.

## OpenAI Tasks
15 gennaio 2025

OpenAI ha presentato [Tasks](https://x.com/OpenAI/status/1879267274185756896), una nuova funzione per usare ChatGPT come una specie di maggiordomo virtuale.

Ecco "alcuni modi in cui è possibile usare task". Copio e incollo dal comunicato stampa:

- Ricordare che il passaporto scade tra 6 mesi
- Fornire le previsioni meteo ogni mattina alle 7
- Fornire ogni venerdì un elenco di cose che si possono fare nel weekend
- Iniziare la giornata con un mantra
- Impostare l’invio di barzellette per le 18 di ogni sera da raccontare ai propri figli prima di andare a dormire

In pratica chi controlla questi algoritmi adesso vuole anche decidere cosa possiamo fare il fine settimana, come stimolare il nostro sistema immunitario affinché possiamo affrontare la giornata in maniera più o meno faticosa. Persino cosa raccontare ai nostri bambini, così da indottrinarli per bene fin da subito. Come se 10+ canali TV di cartoni animati disponibili ventiquattrore su ventiquattro non fossero già abbastanza.

Già, dicevo, ma [[2024-06-25-google-ai-overviews|chi li controlla]]?

## Gay ammessi in seminario
11 gennaio 2025

I "giornali" titolano:

"Nuove linee guida della Cei, ammessi in seminario anche i gay"

il Corriere [spiega](https://roma.corriere.it/notizie/cronaca/25_gennaio_10/cei-nelle-nuove-linee-guida-per-l-ammissione-in-seminario-ok-anche-ai-gay-ma-e-essenziale-la-castita-9c47906e-d8e3-4fab-9ad3-6c0fea48dxlk.shtml):

"È ancora una norma approvata in via sperimentale per tre anni, ma intanto c’è il via libera del Vaticano (ecco la [Finestra di Overton](https://t.me/yuridiprodo/285)) e rappresenta un passo avanti notevole, a conferma delle aperture già filtrate blablabla"

Leggiamo il paragrafo 44 delle [nuove linee guida](https://www.chiesacattolica.it/wp-content/uploads/sites/31/2025/01/11/Ratio_Nationalis.pdf) da cui i "giornali" pare abbiano tratto ispirazione per i loro articoli:

"In relazione alle persone con tendenze omosessuali che si accostano ai seminari, o che scoprono nel corso della formazione tale situazione, in coerenza con il proprio Magistero, la Chiesa, pur rispettando profondamente le persone in questione, non può ammettere al Seminario e agli Ordini sacri coloro che praticano l’omosessualità, presentano tendenze omosessuali profondamente radicate o sostengono la cosiddetta cultura gay. Le suddette persone si trovano, infatti, in una situazione che ostacola gravemente un corretto relazionarsi con uomini e donne."

## Cormoran-Strike-8

🔥 Flash news piccolina

Per gli appassionati dei libri della Rowling, una scrittrice che stimo anche per [[2024-04-04-rowling-guerra-al-totalitarismo-arcobaleno|le sue recenti prese di posizione pubbliche]]

The Hallmarked Man, ovvero l'ottavo capitolo della serie di Cormoran Strike, salvo cambi di programma uscirà [in lingua inglese](https://amzn.to/4gNR5Nr) il 9 settembre 2025.

Quindi forse la traduzione in italiano (L'uomo con il marchio/marchiato? L'uomo distintivo?) potrebbe già arrivare per Natale. Comunque vi terrò aggiornati.

## Freddo e sanzioni
2 gennaio 2025

> "Un evento di fatto epocale, che sta facendo agitare i mercati: ieri, 31 dicembre, i prezzi europei del gas hanno toccato i 50 euro al megawattora, spinti anche dalle temperature in ribasso".

Ovvero, le conseguenze del famoso riscaldamento climatico.

> "Come dichiarato da Arera, c'è una stangata in arrivo per le bollette della luce degli utenti più fragili (+18,2% nel primo trimestre 2025). E non è tutto: secondo un'analisi di Facilepuntoit, nei prossimi dodici mesi per una famiglia-tipo nel Mercato libero ci sarà un rincaro di 272 euro tra luce e gas".

Ovvero, gli effetti delle famose [sanzioni](https://t.me/yuridiprodo/38) alla Russia; col rinculo, visto che li subiamo noi.

E da [Sky TG24](https://tg24.sky.it/economia/2025/01/01/stop-gas-russo-aumento-bollette) per oggi è tutto.

# 2024

## Buon Natale
25 dicembre 2024

NON PER TUTTI È NATALE

Filastrocca, perché sei mesta?
Non per tutti Natale è festa.

C’è un bimbo rimasto senza doni
che si succhia i lacrimoni.

C’è una vecchietta sola soletta
che trema di freddo nella stanzetta
e non ha soldi per il carbone.

C’è un innocente nella prigione.

Vi sono case senza papà:
è uscito un mattino e non tornerà.
È uscito e non è andato alla guerra,
ma con la zappa a zappare la terra:
è andato sul campo e non è tornato,
con il mitra l’hanno ammazzato.

Il buon Natale soltanto sarà
Quando nessuno pianger dovrà.

Gianni Rodari, filastrocca pubblicata il 25 dicembre 1949 nella rubrica «La domenica dei piccoli» dell’«Unità» sotto pseudonimo "Lino Picco".

## ChatGPT su Whatsapp
20 dicembre 2024

Lo sapevate? salvando in rubrica il numero di telefono americano di OpenAI, potete chattare con ChatGPT direttamente tramite Whatsapp.

Eccolo: +1 800 2428478

P.S. vi ho già parlato di ChatGPT [qui](https://t.me/yuridiprodo/290), [qui](https://t.me/yuridiprodo/282) e [qui](https://t.me/yuridiprodo/276).

## Polizia, inchiesta emergenza Covid
19 novembre 2024

"Oggi possiamo affermare con ancora più forza, suffragati da numerose sentenze dei tribunali aditi, che molte di quelle disposizioni limitative della libertà altrui erano illegittime.

Chiediamo scusa a tutti i cittadini italiani per quanto hanno subìto in quel periodo, per opera e per volere della loro istituzione governativa.

Emblematico è ciò che è successo a Trieste il 18 ottobre 2021 quando gli idranti della Polizia di Stato sono stati utilizzati su inermi manifestanti seduti in preghiera. Tale fatto costituisce l’apice di una pagina buia della storia della democrazia italiana perché non si conosce ancora, ne pare interessi a nessuno, sapere chi diede l’ordine di usare la forza contro un dissenso talmente pacifico e simbolico che avrebbe meritato di sicuro la levata dei caschi e non certamente la carica".

Antonio Porto, Segretario nazionale dell'Organizzazione Sindacale Autonomi Polizia, davanti alla Commissione Parlamentare d'inchiesta sulla gestione dell'emergenza Covid. [19 Novembre 2024](https://webtv.camera.it/evento/26677)

## Netanyahu
14 novembre 2024

Già in tempi non sospetti [[2022-02-23-israele-parco-naturale-palestina|segnalavo]] come Israele, con la scusa del parco naturale, cercasse di ottenere autorità sulle terre palestinesi.

Nell'ultimo anno non mi sono risparmiato quando c'erano da far notare [[2024-03-06-una-barzelletta-vera|certe nefandezze]] che solo il genere umano, quello più abietto e privo di scrupoli, è in grado di compiere.

Come paese, non possiamo certo considerarci [[2024-01-28-presunzione-di-innocenza|un modello da seguire]].

Accolgo quindi con piacere l'appello a diffondere [questa iniziativa 🔴](https://www.lindipendente.online/netanyahu) che senza remore denuncia il genocidio (perché di questo si tratta: [lo ha messo nero-su-bianco](https://www.ohchr.org/sites/default/files/documents/hrbodies/hrcouncil/sessions-regular/session55/advance-versions/a-hrc-55-73-auv.pdf) persino l'ONU senza che questo, devo amaramente constatare, sortisse un qualche effetto) che si sta perpetrando sulle terre palestinesi da più di un anno.

## su Halloween
3 novembre 2024

[[2023-10-09-fallo-fare-alla-ai|La memoria corta]] è una vera sventura. Abbiamo preso tanto. Ma possiamo ancora rimediare

"Il nome Halloween? è la storpiatura americana del termine – nell’inglese d’Irlanda – All Hallows’ Eve, ovvero la vigilia di Ognissanti."

"Halloween va salvata: le va ridato tutto il suo antico significato, liberandola dalla dimensione puramente consumistica e commerciale e soprattutto estirpando la patina di occultismo cupo di cui è stata rivestita."

https://www.paologulisano.com/halloween-e-la-necessita-di-riprenderci-le-feste-cristiane-tutte/

## Miguel Bosé: l'alluvione in Spagna è artificiale
2 novembre 2024

Di  sicuro investendo in manutenzione e prevenzione (anziché in bombe per la guerra) eventi come questo si potrebbero evitare. Che siano indotti oppure no. Tanto più che [non è la prima volta](https://it.wikipedia.org/wiki/Alluvione_di_Valencia_del_1957) che succede.

Miguel Bosé: «Si ripete quanto già accaduto con vaccini e mascherine, a spese del cittadino di buona volontà e terribilmente male informato»

Sono devastato e sopraffatto dalla catastrofe che ha colpito Valencia, ma anche Cuenca e Albacete.

Soprattutto, sono furioso e pieno di rabbia perché tutte queste vite perse, tutte queste case, campi, bestiame e averi sono indiscutibilmente il risultato, ormai ben documentato e pubblico, di una serie di pratiche criminali e scellerate messe in atto da governi che, tra la distruzione di dighe e serbatoi, e soprattutto con l’uso smodato e senza controllo delle ingegnerie climatiche, chemtrail o HAARP che ormai sfuggono al loro controllo, stanno solo causando dolore, sofferenza e povertà.

Le stagioni naturali sono state cancellate e il corso della natura alterato. Tutto è provocato volutamente da una banda di delinquenti malnati.

La gente deve svegliarsi una volta per tutte e smettere di pensare che tutto questo sia dovuto al cambiamento climatico, un tempo chiamato riscaldamento globale. Non esiste nulla di simile.

Sono decisi a venderci qualcosa che non esiste e che loro stessi provocano per arricchirsi ancora una volta, come è accaduto con i vaccini e le mascherine durante la pandemia, a spese del cittadino di buona volontà e terribilmente male informato.

Sono furioso e chiedo a tutti di alzare le proprie voci e la propria rabbia per porre fine a un'Agenda 2030 che favorirà solo un’élite di governanti la cui unica intenzione è distruggere tutto ciò che intere generazioni, famiglie delle campagne e delle città hanno costruito con inestimabile sforzo e dignità.

Noi creiamo, loro sanno solo distruggere. E questo deve finire immediatamente.

Potete contare su di me.

Infine, le mie condoglianze a tutte le persone che hanno perso qualcosa o qualcuno. Tutta la mia luce e la mia forza."

Miguel Bosé su [Instagram](https://www.instagram.com/p/DBww8CuyavI/), 31 ottobre 2024

## Luce, mascotte Giubileo 2025
30 ottobre 2024

È arrivata Luce, la mascotte ufficiale del Giubileo 2025

https://www.iubilaeum2025.va/it/notizie/comunicati/2024/luce-mascotte-ufficiale-giubileo-2025.html

Per i più curiosi aggiungo che l'ha disegnata l’illustratore Simone Legno, lo stesso che ha all'attivo tutta [una linea di prodotti](https://www.tokidoki.it/pages/pride) per il Gay Pride sotto il marchio Tokidoki e che disegna [anche vibratori](https://amzn.to/3C6Mzu0).

## IT-Wallet
25 ottobre 2024

Alla fine IT-Wallet è arrivato.

Come per tutte le novità tecnologiche, i giornali ne parlano benissimo: non si fa che millantarne la comodità (come se quel rettangolino di plastica con cui sono fatte oggi patente e carta di identità, rispetto allo smartphone, influissero in una qualche peggiore misura sul nostro quotidiano) e la sicurezza (questa non la commento: chi vivrà, vedrà).

Tanto - ci dicono - è facoltativo (ecco fatto: aperta l'ennesima [[2023-12-28-persuasori-occulti|Finestra di Overton]]. Ancora una volta: chi vivrà, vedrà).

Nel frattempo sono andato a rileggermi [[2024-02-27-sveglia-occidente|quello che avevo già scritto in proposito]]a Febbraio.

Il mio pensiero rimane lo stesso. Chi vivrà, vedrà.

## Musica a 432 Hz
23 ottobre 2024

Tutte le vibrazioni musicali, tutte, esercitano un effetto sugli organismi viventi.

In Italia l'accordatura a 440 Hz [è obbligatoria](https://www.biellacresce.it/blog/emiliano-toso-musica-432hz-sviluppo), secondo la legge n. 170 del 3 maggio 1989 che prevede anche sanzioni "da lire centomila a lire un milione" per ogni strumento non conforme.

https://www.gazzettaufficiale.it/eli/id/1989/05/12/089G0200/sg

Questo è uno dei motivi per cui non è semplice trovare professionisti disposti ad accordare a 432 Hz.

L'altro è che pare faccia gioco a chi ci governa.

La musica a 440 Hz, che è quella che ascoltiamo tutti i giorni, ci rende ipereccitabili, iperattivi, ma anche molto aggressivi. Questo non lo abbiamo scoperto adesso, lo sapevano già i tedeschi prima della Seconda Guerra Mondiale. Avevano sperimentato che facendo ascoltare musica h24 a dei soggetti, questi diventavano estremamente aggressivi.

https://www.ilrestodelcarlino.it/ascoli/cronaca/sono-8-hz-in-meno-a-fare-la-differenza-vi-dico-perche-c05b374a

Accordando gli strumenti con il cosiddetto ‘biological tuning’, cioè a frequenza di 432 Hz, [la musica] armonizzandosi con i suoni e le vibrazioni naturali, può avere effetti terapeutici sugli individui ammalati.

https://www.picenonews24.it/musica-432-hz-nel-pronto-soccorso-e-dotazione-di-televisori-per-lospedale-di-comunita-grazie-alla-generosita-della-famiglia-faraotti/

## Modifiche alla Bibbia
22 ottobre 2024

Da lungo tempo seguo le ricerche di colui che si fa chiamare "Investigatore Biblico" e a fronte degli oltre 200 errori di traduzione della Bibbia già identificati non posso non pensare alla celebre locuzione latina "errare humanum est, perseverare autem diabolicum".

Resta perciò da capire perché.

In [Orwell](https://amzn.to/3U26bo5) la Storia veniva cancellata bruciando i libri. Con [Huxley](https://amzn.to/46SAJhM) invece la Storia era semplicemente lì; piuttosto si inibiva la voglia di scoprirla.

Che la verità sia nel mezzo di queste due distopie? Goccia dopo goccia, tra qualche secolo chissà cosa ci sarà scritto nell'ultima revisione. Per chi sarà ancora interessato a leggerla.

> Il Concilio Vaticano II non c’entra nulla. Ma è la deriva post-conciliare il problema. Tutte le filosofie e le ideologie che sono nate da una cattiva ed errata interpretazione del Vaticano II.

https://investigatorebiblico.wordpress.com/2024/09/06/indizio-n-216-cancellato-il-demonio-dalle-bibbie-cei-74-e-2008-una-omissione-imperdonabile-il-caso-del-salmo-1096-di-investigatore-biblico/

## il bambino che si sente lupo
18 ottobre 2024

> La società sta evolvendo verso qualcosa che neppure il miglior scrittore di fantasia riuscirebbe a immaginare. E non è un complimento.
> 
> Chi lo stabilisce, il limite, tolto Dio? tolta una legge morale universale? tolta un’oggettività? tolta financo la realtà? È tutto arbitrario!
> 
> La società odierna sostiene che il pensiero faccia (formi) la realtà. Non è così: piuttosto, è il pensiero che si deve adeguare alla realtà.
> 
> "Sono ciò che penso", dicono. Invece è tutto l'opposto: "Penso su ciò che è"!
> 
> Il premio Nobel per la medicina Carrel diceva: «poca osservazione e molto ragionamento conducono all’errore; molta osservazione e poco ragionamento conducono alla verità».
> 
> Bisogna fare attenzione perché la mente, spesso, mente; soprattutto quando la si lascia vagare libera-mente.

https://www.iltimone.org/news-timone/cosa-direbbe-san-tommaso-sul-bambino-che-si-sente-lupo/

## Tirannia
17 ottobre 2024

Da un dialogo del racconto [Middle England](https://amzn.to/4eG35zt) di Jonathan Coe:

- "La tirannia non si identifica necessariamente con un individuo, ma con un'idea."
- "Così voi vivreste sotto la tirannia di un'idea?"
- "Proprio così."
- "E di che idea si tratta?"
- "Quella del politicamente corretto, ovvio."

> Ed è paradigmatica, se l'ha detta veramente, l'affermazione del sindaco secondo cui la cancellazione del concerto "è una questione politica, ma non di appartenenza politica" che, con rispetto parlando, sembra la classica "supercazzola".

https://www.ariannaeditrice.it/articoli/la-tessera-del-politicamente-corretto

## Scuola paritaria
16 ottobre 2024

Altro che disparità nella qualità dell'istruzione o nella mancanza di trasparenza: non è che la scuola paritaria dà fastidio perché non può essere direttamente controllata dallo Stato?

> Mi spiace davvero quando si fa ricorso ad un lessico inesatto, soprattutto quando si utilizza l’aggettivo “privato” per definire realtà che private non sono, per legge, tra l’altro.
> 
> Vuol dire che non si conoscono la Costituzione, le leggi italiane (la legge 62/2000, tanto per citarne una) e i pronunciamenti del Parlamento europeo che dicono che è definibile pubblico tutto ciò che va a vantaggio dei cittadini.
> 
> Pertanto la scuola pubblica non è solo quella statale ma è anche quella paritaria.

https://www.iltimone.org/news-timone/la-scuola-privata-e-pubblica-anche-se-non-vi-sembra/

## OpenAI come la bomba atomica?
15 ottobre 2024

C'è chi ha definito Sam Altman, fondatore di Open AI, "[il nuovo Oppenheimer](https://nymag.com/intelligencer/article/sam-altman-artificial-intelligence-openai-profile.html)". Comincio a pensarlo anche io.

Se un fisico ha bisogno di generare una formula matematica complessa, o se un ricercatore vuole annotare i dati di sequenziamento cellulare, allora OpenAI o1 è la risposta, di oggi e soprattutto di domani [...] per trovare (finalmente) la cura per il cancro o per sviluppare molto più rapidamente il vaccino per [la prossima pandemia](https://yuridiprodo.blogspot.com/2024/01/malattia-x.html).

[Il mio articolo](https://www.macitynet.it/openai-o1/) per Macitynet

## Barbero sui finanziamenti all'ANPI
11 settembre 2024

Noi viviamo in una Repubblica che ufficialmente si definisce "nata dalla Resistenza" e abbiamo una rete di Associazioni che conservano il ricordo e che continuano a combattere la battaglia di quelli che, durante la Resistenza, hanno combattuto (e magari si sono fatti ammazzare) per liberare il paese dal fascismo.

Abbiamo la fortuna che queste associazioni non sono - come dire - scomparse con la morte degli ultimi; restano ormai ben pochi di quelli che la Resistenza l'hanno fatta. Invece queste associazioni, come la rete dell'ANPI, sono vive, piene di gente, piene di giovani.

In questo specifico momento storico, nel nostro paese, c'è gente che da Destra [propone seriamente di abolire il finanziamento pubblico](https://www.quotidiano.net/cronaca/la-denuncia-dellanpi-il-raduno-di-casapound-e-il-clima-dintimidazione-slitta-il-corteo-antifascista-bf6cc9f0) all'ANPI. Questo, nel momento in cui ufficialmente da noi è vietata l'apologia del fascismo, ma invece di fatto è permessa in tutti i modi e associazioni dichiaratamente fasciste sono tollerate.

Invece le associazioni che ricordano che noi siamo un paese nato dall'antifascismo (per fortuna), ecco: a quelle, i nipotini dei fascisti vorrebbero togliere i finanziamenti pubblici. Hanno la faccia come...vabbè, non fatemelo dire.

Se c'è una battaglia che vale la pena di combattere, oggi, in Italia - ce ne son tante, eh - ma questa, per impedire che tocchino l'ANPI, mi sembra una di quelle più importanti di tutti.

Alessandro Barbero, storico. [9 Settembre 2024](https://www.youtube.com/watch?v=zO_KNJSCH4E)

## Durov libero
9 settembre 2024

Rilasciato su cauzione, Durov torna in piena attività denigrando i modi con cui è stato trattato 

> (per i problemi di Telegram in UE c'è sempre stato un rappresentante con cui interfacciarsi, e se proprio si voleva parlare con lui bastava rivolgersi al consolato francese a Dubai, dice)
 
 e annunciando i primi aggiustamenti alla piattaforma: spariscono alcune funzioni ma ne arrivano altre, nell'ottica di continuare a "proteggere gli utenti dai regimi autoritari".

L'obiettivo finale? trasformare la moderazione su Telegram così che “da oggetto di critica diventi motivo di lode”.

Ne ho parlato [su Macitynet](https://www.macitynet.it/pavel-durov-telegram/)

## Durov arrestato, commento
26 agosto 2024

> «Stiamo parlando del trasferimento di chiavi di crittografia universali ai fini del successivo accesso incontrollato alla corrispondenza di un numero illimitato di persone. E si tratta di una violazione diretta dell’articolo 23 della Costituzione sul diritto di ognuno alla riservatezza della corrispondenza».

Non potrebbe invece essere che Telegram dà fastidio a chi è interessato alla videosorveglianza di massa?

Non è colpa di Durov se gli utenti abusano di Telegram - [il mio articolo](https://www.macitynet.it/durov-arrestato-telegram-risponde/) per Macitynet

## Durov arrestato
25 agosto 2024

Una operazione che sa di censura

E se il problema di Telegram non fossero soltanto i reati di cui è accusata? l'app, che non ha mai ceduto alle lusinghe del mondo occidentale, adesso rischia di avere i giorni contati, quantomeno in Europa.

Arrestato Pavel Durov, il fondatore di Telegram - [mio articolo](https://www.macitynet.it/pavel-durov-telegram-arrestato/) per Macitynet

## Cloud seeding
24 giugno 2024

Il Messaggero, [23 giugno 2024, pagina 15](https://www.linkedin.com/posts/loredana-d-anna-5762321a1_quelli-del-messaggero-vogliono-farci-credere-activity-7210938361438498817-We8Q/?originalSubdomain=it): La California troppo calda bombarda le nuvole (e rovina il clima in Europa)

A San Francisco l'esperimento di spruzzare in cielo cristalli di sale riflettenti. Gli studiosi: «Possono provocare ondate anomale di calore nel Vecchio Continente».

Ah, tra i «diversi siti complottisti» di cui scriveva ieri il Messaggero ci sarebbero anche [quelli di Sky TG24](https://t.me/yuridiprodo/190).

## Censura su Instagram
8 maggio 2024

Instagram  (https://scontent-mxp2-1.xx.fbcdn.net/v/t39.8562-6/434666802_1138069080883575_1961854098445156593_n.webp?_nc_cat=109&ccb=1-7&_nc_sid=f537c7&_nc_ohc=tZA-y9HhDcsQ7kNvgH8qAYZ&_nc_ht=scontent-mxp2-1.xx&oh=00_AfCRDm7woL5UFtEwpnFLMQ2vpKnInfe95UYa5WLvOECHig&oe=663EF475)censura i contenuti di natura politica: l'UE indaga. Intanto ecco come aggirare il blocco

Le stesse limitazioni sono state attuate anche sulla piattaforma Threads, e presto coinvolgeranno anche Facebook.

Togliere spazi di informazione dai canali social: è l'obiettivo della nuova impostazione introdotta da Instagram nei giorni scorsi, che di fatto limita i post visualizzati sul Feed degli utenti. Questa sorta di bavaglio digitale era stato [annunciato a febbraio](https://about.instagram.com/it-it/blog/announcements/continuing-our-approach-to-political-content-on-instagram-and-threads) ma è stato da poco introdotto senza chiedere il consenso agli iscritti, né è stata inviata una notifica anche solo per avvisarli del cambiamento.

La Commissione UE ha già [aperto un’inchiesta](https://ec.europa.eu/commission/presscorner/detail/en/ip_24_2373) contro Facebook e Instagram ai sensi del Digital Services Act per verificare le presunte violazioni in merito alle politiche e alle pratiche di Meta, tanto più che questa nuova impostazione arriva in un momento decisivo per le sorti della politica mondiale: a margine di una grande pandemia, in un contesto di conflitti e instabilità politica ed economica, alla finestra ci sono infatti le elezioni europee dell’8-9 giugno e le presidenziali americane del prossimo 5 novembre.

Il rischio concreto infatti è che lo strapotere della multinazionale sulla diffusione dei contenuti possa metterla potenzialmente nelle condizioni di influenzare a suo piacimento l’opinione collettiva.

Per il direttore di Threads, Adam Mosseri, pubblicare notizie di natura politica va anche bene, ma sui social dovrebbero girare soltanto «sport, musica, fashion, cosmetica e intrattenimento»; con buona pace dell’informazione e dell’approfondimento sui grandi temi che stanno segnando un’epoca.

COME EVITARLO

Comunque, per annullare il blocco, è sufficiente:
- cliccare sull'icona del menu in alto a destra (le tre righe orizzontali);
- quindi, nella barra di ricerca, digitare contenuti suggeriti;
- alla voce contenuti di natura politica, spostare il selettore su non limitare i contenuti di natura politica delle persone che non segui.

## De-Crescenzo-sul-conformismo
30 aprile 2024

Tutti fanno ciò che gli altri fanno: è il principio base del conformismo. Ad esempio non posso fare a meno di chiedermi perché il Grande Fratello piaccia tanto al pubblico italiano.

All’inizio l’ho guardato per curiosità: cinque minuti e basta. Poi la noia mi ha preso. Il tempo, mi sono detto, è una cosa troppo preziosa perché io lo possa buttare in questo modo. Ma perché un italiano su tre, di quelli che la sera accendono la televisione, lo vede? E come sempre la prima risposta che mi è venuta in mente è stata“tutti lo vedono perché tutti lo vedono”.

Se io sono uguale agli altri, sia nelle idee che nei costumi, non posso avere la sensazione di essere diverso. Sono salvo dal terrore della solitudine.

L’unione ottenuta mediante il conformismo, però, non è intensa né profonda; è superficiale e, poiché è il risultato della routine, è insufficiente a placare l’ansia della solitudine. Non sono meno solo, ma sono più povero, questo sì! 

(…). La povertà del futuro sarà l'ignoranza, e le differenze sociali degli anni a venire saranno stabilite, più che dal denaro, dalla cultura di chi sa qualcosa e di chi non sa niente, da chi è ancora in grado di pensare con la propria testa e chi no.

Luciano De Crescènzo, [Il caffè sospeso](https://amzn.to/3PoXD9r)

## Barbero, sul 25 Aprile
25 aprile 2024

Giovanni Floris: È difficile dirsi antifascisti?

Alessandro Barbero: Beh, dipende da dove si è cresciuti, in quale famiglia, in quale pezzo d’Italia. C’è un pezzo d’Italia dove ormai da tre generazioni ai bambini si insegna che il regime ha fatto anche cose buone e che, invece, i partigiani erano degli scavezzacolli, dei ladri di galline o magari dei criminali e che quindi non c’è nessun motivo per festeggiare il 25 aprile. Una parte d’Italia è rimasta così. O almeno io me la spiego così. Perché altrimenti, che oggi, quasi un secolo dopo, sia così difficile dire ‘Vabbè ragazzi, ammettiamolo, c’era una parte giusta e una sbagliata’.

Floris: Quindi se sei cresciuto in quel mondo e poi ti ritrovi al governo del Paese, questo atteggiamento può avere delle conseguenze negative o pericolose?

Barbero: Beh, sì, ha conseguenze negative e pericolose. Non tanto, forse, perché rischiamo di essere messi tutti in camicia nera a marciare. Non credo che rischiamo di avere di nuovo un governo che invaderà l’Etiopia o dichiarerà guerra agli Stati Uniti, come ha fatto Mussolini. Le cose simboliche, però, sono importanti. Se siamo ancora qui a spaccarci tra chi sta con i partigiani e chi sta con i fascisti, significa che non sono cose superficiali, son cose radicate profondamente nell’identità italiana. Che poi chi sta al governo e dovrebbe aver giurato su una Costituzione antifascista faccia fatica a dirsi antifascista – il che vuol dire che è fascista, perché o l’uno o l’altro – mi sembra inquietante.

Il confronto tra Pier Luigi Bersani e Alessandro Barbero nella puntata di DiMartedì, su La7, del [23 aprile 2024](https://www.la7.it/dimartedi/video/il-confronto-tra-pier-luigi-bersani-e-alessandro-barbero-24-04-2024-538965)

## Barbero, propaganda e informazione
22 aprile 2024

PROPAGANDA E INFORMAZIONE: IERI E OGGI
Da una [recente conferenza](https://t.me/yuridiprodo/232) dello storico e scrittore Alessandro Barbero 

La propaganda non è facilmente riconoscibile; perché di fatto si è trasformata in telegiornali, giornali radio e quotidiani che devono dire quelle cose che, anche se non si vede, sono le cose che noi vogliamo che dicano.
E di conseguenza quelle piccole sfumature, quei piccoli ritocchi, nel tono, fanno sì che la gente capisce quello che noi vogliamo che si capisca.

Quindi, diciamo, io ho l'impressione che non viviamo più nell'epoca d'oro della propaganda, che è stato appunto il 1900; quando se tu vivevi in un paese che era impegnato in qualcosa di grosso - una guerra, un'avventura coloniale, un litigio con altri paesi - continuamente davanti agli occhi avevi il manifesto; se andavi al cinema, non potevi vedere una commedia o un cartone animato senza che prima ti sparassero 10 minuti di sfilate e di discorsi; se attaccavi la radio sentivi il Governo che con toni magniloquenti ti diceva la sua verità (ed era chiaro che era la Sua verità).

Quella è l'epoca in cui Orwell, scrivendo [1984](https://t.me/yuridiprodo/233), immagina un futuro in cui tutti avranno in casa uno schermo che deve stare obbligatoriamente sempre acceso e dove parla il Grande Fratello.

Non è andata così. Quei segni visibili riconoscibili di propaganda non ci sono più.

La propaganda è diventata un aspetto dell'informazione. Il problema è che la gente crede di essere informata, e invece in tantissimi casi non è informata perché quello che gli è stato somministrato non è un'informazione oggettiva (ammesso che sia possibile farla), ma è appunto un'informazione calibrata al punto giusto.

## Cloud seeding
19 aprile 2024

Lo scorso febbraio c'era stato [un primo accenno](https://t.me/yuridiprodo/190); adesso sono diverse le testate giornalistiche che stanno collegando il fenomeno delle piogge torrenziali a Dubai dei giorni scorsi al "cloud seeding".

Le stesse testate hanno per anni ridicolizzato l'esistenza delle scie chimiche, parlando apertamente di "bufala" ([WIRED](https://www.wired.it/attualita/ambiente/2016/08/18/10-cose-bufala-scie-chimiche/)) e di "totem dei complottisti" ([Repubblica](https://www.repubblica.it/esteri/2024/04/04/news/tennessee_vita_scie_chimiche-422423424/)), descrivendola come una delle tante paranoie cospirazioniste. La rassegna stampa in merito è illimitata.

Non si poteva nemmeno parlare [in maniera generale di geoingegneria](https://t.me/yuridiprodo/190) senza essere presi per dei pazzi deliranti; né si potevano citare interrogazioni parlamentari o papers scientifici. Non esistevano, punto. Erano, sono, solo "scie di vapore".

Come non esistevano i [chip al cervello](https://t.me/yuridiprodo/190), il [gender](https://t.me/yuridiprodo/236), il [Grande Reset](https://t.me/yuridiprodo/236), gli [effetti avversi](https://t.me/yuridiprodo/131) e molto altro.

Poi è arrivato Bill Gates a proporre bislacchi progetti nel campo della geoingegneria per oscurare il Sole ([Corriere della Sera](https://t.me/yuridiprodo/131)) e il frame è cambiato in corsa. O meglio, è dovuto cambiare. Come lo spieghi alla gente che esiste quello che hai sempre negato, con ostinazione?

Ora, seguendo [Overton](https://t.me/yuridiprodo/131), se ne può parlare e anzi, il tema finisce per essere normalizzato e per poter persino essere la causa di un problema (Dubai). E da [Repubblica](https://www.repubblica.it/esteri/2024/04/17/news/dubai_pioggia_aeroporto_meteo-422558364) al [Tgcom24](https://www.tgcom24.mediaset.it/mondo/dubai-riprendono-voli-piogge-da-record-cloud-seeding_80860858-202402k.shtml) è un pullulare di articoli che citano le "scie chimiche" (che prima non esistevano, per loro) come causa delle piogge torrenziali. E dire che solo un anno fa [Open ci spiegava](https://www.tgcom24.mediaset.it/mondo/dubai-riprendono-voli-piogge-da-record-cloud-seeding_80860858-202402k.shtml) che non causavano le grandinate.

Insomma, il cloud seeding non esiste, forse sì, ma se esiste "non causa effetti collaterali". Strano, mi sembra di averla già sentita questa storia. Manca solo un «andrà tutto bene».

## De Andrè, la solitudine
15 aprile 2024

> Si sa, non tutti se la possono permettere: non se la possono permettere i vecchi, non se la possono permettere i malati. Non se la può permettere il politico: il politico solitario è un politico fottuto di solito.
> 
> Però, sostanzialmente quando si può rimanere soli con se stessi, io credo che si riesca ad avere più facilmente contatto con il circostante, e il circostante non è fatto soltanto di nostri simili, direi che è fatto di tutto l’universo: dalla foglia che spunta di notte in un campo fino alle stelle. E ci si riesce ad accordare meglio con questo circostante, si riesce a pensare meglio ai propri problemi, credo addittura che si riescano a trovare anche delle migliori soluzioni, e, siccome siamo simili ai nostri simili credo che si possano trovare soluzioni anche per gli altri.
> 
> Con questo non voglio fare nessun panegirico né dell’anacoretismo né dell’eremitaggio, non è che si debba fare gli eremiti, o gli anacoreti; è che ho constatato attraverso la mia esperienza di vita, ed è stata una vita (non è che dimostro di avere la mia età attraverso la carta d’identità), credo di averla vissuta; mi sono reso conto che un uomo solo non mi ha mai fatto paura, invece l’uomo organizzato mi ha sempre fatto molta paura.

Nel 1996, durante un concerto, De André spiegò il significato dell'album "Anime Salve", scritto a quattro mani con l’amico e collega Ivano Fossati. Il breve di scorso qui sopra riportato, una sorta di elogio alla solitudine, è contenuto anche nel disco “Ed avevamo gli occhi troppo belli”.

https://www.youtube.com/watch?v=Lm4U-Nf0z2E

## Ratzinger, il bene non fa rumore
27 marzo 2024

> «A volte è difficile cogliere questa profonda realtà, poiché il male fa più rumore del bene; un omicidio efferato, delle violenze diffuse, delle gravi ingiustizie fanno notizia; al contrario i gesti di amore e di servizio, la fatica quotidiana sopportata con fedeltà e pazienza rimangono spesso in ombra, non emergono».

> «Importante è sostare nel silenzio. Se vogliamo capire il mondo», dice [Ratzinger](https://t.me/yuridiprodo/172), «non possiamo fermarci solo alle notizie, ma dobbiamo essere capaci di sostare nel silenzio, nella meditazione, nella riflessione calma e prolungata; dobbiamo saperci fermare per pensare».

https://www.vatican.va/content/benedict-xvi/it/homilies/2012/documents/hf_ben-xvi_hom_20121231_te-deum.html

## Facebook, censura politica
25 marzo 2024

A partire dal 29 febbraio 2024 Facebook decide cosa possiamo e non possiamo leggere, vedere, ascoltare, commentare sulla sua piattaforma.

Come si apprende dal [comunicato stampa](https://about.fb.com/news/2024/02/update-on-facebook-news-us-australia/) dell'azienda, non si può più parlare di politica sui social, né di «temi sociali, di questioni attuali».

Non nel senso stretto del termine, intendiamoci. Almeno per adesso.

Tuttavia il succo è che tutto quello che suscita riflessioni, dibattiti e senso critico, a partire da quel giorno viene «parzialmente oscurato». Per andare online, ci va; ma non comparirà tra i post in homepage. Non sempre, non a tutti.

Vi ricordate [1984 di Orwell](https://t.me/yuridiprodo/72)? Il Grande Fratello controlla le informazioni, perché se controlli le informazioni che vengono date alla persone, controlli quelle persone.

Facebook ha deciso di imitarlo: farà in modo che sulle vostre bacheche vi appaiono soltanto notizie di gossip, stupidaggini e pettegolezzi, togliendo visibilità ad altri tipi di contenuti.

## Barbero, la finanza al potere
24 marzo 2024

La guerra di classe l'hanno vinta i ricchi, e i ricchi saranno sempre più ricchi, e i poveri sempre più poveri. Io sono abbastanza egoista da dire: «Vabbè, io vivo la mia vita». Però poi se ci penso mi fa rabbia. (...)

https://www.youtube.com/watch?v=lOGOhf47BtU

In ogni società c'è un gruppo che domina. Poteva essere supponiamo la cavalleria nel Medioevo o la borghesia dopo la Rivoluzione francese. La classe dirigente è forte e comanda quando quando domina e dirige.

Dominare vuol dire "avere la forza", dice Gramsci. Dirigere è qualcosa di più. Dirigere vuol dire che anche gli altri gruppi sociali son d'accordo che sia quel gruppo lì a comandare e vedono il mondo così come lo vedono i membri della classe dirigente.

Oggi c'è un gruppo sociale - che è la grande finanza, i grandi imprenditori - che è al potere, ma non perché mette i carri armati per le strade: quello, avrebbe detto Gramsci, sarebbe il dominio con la forza. Ma perché fa pensare anche gli altri come lui.

Non a caso oggi l’imprenditore è la figura più ammirata e il profitto è l’unica cosa che conta.

[Alessandro Barbero](https://amzn.to/3VmjcLE)

## Leggenda
23 marzo 2024

> In un’antica leggenda giapponese si narra di un samurai bellicoso che un giorno sfidò un maestro Zen chiedendogli di spiegare i concetti di paradiso e inferno. Il monaco, però, replicò con disprezzo: “Non sei che un rozzo villano; non posso perdere il mio tempo con gente come te!”
> 
> Sentendosi attaccato nel suo stesso onore, il samurai si infuriò e sguainata la spada gridò: “Potrei ucciderti per la tua impertinenza”.
> 
> “Ecco” replicò con calma il monaco “questo è l’inferno”.
> 
> Riconoscendo che il maestro diceva la verità sulla collera che lo aveva invaso, il samurai, colpito, si calmò, ringuainò la spada e si inchinò, ringraziando il monaco per la lezione.
> 
> “Ecco” disse allora il maestro Zen “questo è il paradiso”.

È solo quando riusciamo a dominare le nostre emozioni, ad evitare discussioni inutili, che mostriamo la nostra intelligenza e la nostra saggezza. Questa è quel genere di filosofia che non è nata per essere insegnata, ma per essere praticata.

Tratto da [Intelligenza Emotiva](https://amzn.to/491bABs), di David Goleman

## De Crescenzo, non essere un follower
22 marzo 2024

Non siate mai i follower di nessuno.

Apparentemente è una parola innocua, tutti noi la sentiamo e la usiamo spessissimo. Ma "follower", in italiano, significa "Seguace".

Gli scrittori e i giornalisti hanno dei lettori, i cantanti hanno degli ascoltatori. Le sette hanno dei seguaci.

Non sembra così importante, in fondo è soltanto una parola; eppure sono proprio le parole che usiamo creano e definiscono il nostro mondo.

Eccoci arrivati al punto: la nostra è la società degli influencer, una società in cui influenzare è diventato più importante di «far ragionare», dove persuadere conta più di dialogare, mostrare più di di essere, una società in cui una foto ha più potere di un pensiero costruttivo e un like conta più di un ragionamento.

Abbiamo dei guru ma non pensatori, opinionisti (coloro cioè che muovono letteralmente le opinioni altrui) ma non giornalisti, celebrità ma non scrittori, siamo una società di fan e di seguaci, di gente che desidera cose inutili, che si circonda di cose inutili, perché la televisione o un tizio famoso ha detto loro che sono desiderabili.

Perciò vi dico: ascoltate e parlate con il prossimo; ma non lasciatevi influenzare. Perché dal confronto nasce una cosa meravigliosa che si chiama pensiero critico.

Nel suo [Il caffè sospeso](https://amzn.to/3PoXD9r), Luciano De Crescenzo scrive:

> «Più che ambire al titolo di dottore, ognuno cerchi di guadagnarsi quello di egregio (da e grex = fuori dal gregge) e di pensare con il proprio cervello».

Siate dei lettori, dunque, ma non siate mai i seguaci e i follower di nessuno.

## Congiuntivo
21 marzo 2024

La lingua italiana è una delle poche al mondo ad avere il congiuntivo. E i giornali lo usano sempre meno.

Il congiuntivo è il regno del forse; esprime una situazione ipotetica, serve per formulare ipotesi, supposizioni, teorie. È come fare un appuntamento al buio; tutto «sembra», «pare», «potrebbe».

L’indicativo, invece, esprime una certezza. È come la tua casa: sai esattamente dove ti condurrà quella porta, cosa c’è in fondo a quella scala; cosa si nasconde dietro quella tenda.

E la nostra è la società delle certezze, non dei dubbi e delle domande. Pochi pensano, domandano, ipotizzano; tutti invece sanno e affermano. Pochi «ritengono» ma tutti «garantiscono» e «assicurano». La nostra è una società che ha fatto dell’idiozia un’arte, e dell’arroganza uno stile di vita.

Il forse è la parola più bella della nostra lingua. «Perché apre delle possibilità, non certezze. Perché non cerca la fine, ma va verso l'infinito».

Tratto da [Innamorarsi di Anna Karenina il sabato sera](https://amzn.to/4cig2P5) di Guendalina Middei

## Ritorno-al-passato
19 marzo 2024

Abbiamo bisogno di contadini, di poeti, di gente che sa fare il pane, che ama gli alberi e riconosce il vento. Più che l'anno della crescita, ci vorrebbe l'anno dell'attenzione.

Attenzione a chi cade, al sole che nasce e che muore, ai ragazzi che crescono, attenzione anche a un semplice lampione, a un muro scrostato.

Oggi essere rivoluzionari significa togliere più che aggiungere, rallentare più che accelerare, significa dare valore al silenzio, alla luce, alla fragilità, alla dolcezza.

Dobbiamo prendere la giornata come se fosse la nostra amata. Accarezzarla, averne cura. Riscoprire la sensualità.

Il pensiero sensuale è stato sconfitto e ora domina il pensiero funzionale, l'economia. La sensualità è dispersiva, vaga, è una disposizione sempre più difficile da realizzare. Se non torniamo a bagnarci in un gusto antico, se la giornata non è sensuale, se i nostri sensi non lavorano, è una giornata di lutto, anche se non è morto nessuno.

Franco Arminio, [Cedi la strada agli alberi](https://amzn.to/3IJOBA1)

## De-Crescenzo-sul-latino
15 marzo 2024

Sono fuori moda: amo il latino e odio l’inglese.

Per me, il latino non è una lingua morta ma una lingua immortale.

I nostri figli, invece, non so perché, non riescono a finire una frase se non c’infilano dentro almeno un paio di vocaboli inglesi, o per meglio dire americani. Sarà colpa della globalizzazione, di Internet o delle canzoni di successo...

Ma perché mi piace tanto il latino? Perché è sintetico. Perché va diritto al cuore del problema. Detto in altre parole, adoro la brevitas.

Prendiamo Tacito per esempio, lì dove dice «Germani fingunt et credunt» Tre parole per esprimere un concetto che in italiano ha bisogno di almeno otto parole. Una frase come «I tedeschi prima si inventano le cose e poi finiscono col credere che siano vere» lui la riassume dicendo: “fingunt et credunt”. Eccezionale!

Forse alla fine è per questo che mi piace tanto il latino: di gente che parla e parla e parla per ore senza dire nulla oggi ce ne sono anche troppi.

Luciano De Crescenzo, [Il caffè sospeso](https://amzn.to/3PoXD9r)

## Altro che cambiamento climatico
4 marzo 2024

> Dal 2010 al 2023 la spesa per i danni da dissesto idrogeologico ha toccato i 46 miliardi, raggiungendo i 3,3 miliardi di euro in media all'anno.
> 
> Negli ultimi vent'anni (1999-2019, dati Ispra Rendis) per la mitigazione del rischio idrogeologico si è speso complessivamente 6,59 milioni di euro, pari a 329 milioni di euro impegnati in media all'anno.

Cioè un decimo.

> Le richieste inevase pervenute ad oggi per la mitigazione del rischio idrogeologico ammontano a 26 miliardi di euro.

Però la colpa è del cambiamento climatico.

fonte: Il Sole 24 Ore, Lunedì 4 Marzo 2024 - N.63, pagina 4 (in basso a destra)

## Schiavitù invisibile
4 marzo 2024

Lavori 8 ore per viverne 4.

Lavori 6 giorni per godertene 1.

Lavori tutto l'anno solo per prenderti una settimana o due di ferie.

Lavori tutta la vita per andare in pensione alla vecchiaia e contemplare solo i tuoi ultimi respiri.

Alla fine capisci che la vita non è altro che una parodia di te che pratichi il tuo stesso oblio.

Siamo così abituati alla schiavitù materiale e sociale, che ancora non vediamo le catene.

Anonimo
dal web

## Manna dal cielo
3 marzo 2024

> Usa, il lancio degli aiuti a Gaza è stato un successo: Banco di prova per effettuarne altri

https://www.ansa.it/sito/notizie/topnews/2024/03/02/usa-il-lancio-degli-aiuti-a-gaza-e-stato-un-successo_f31d2e50-cda8-469c-ad4f-44be3216a26f.html

La famosa "manna dal cielo".

## Allevi, attacco al nichilismo
1 marzo 2024

Il nichilismo e l’ateismo sono stati d’animo che ci stiamo lasciando alle spalle. Non sono neanche ragionevoli perché non sono rispettosi dell’immensità che anche solo un essere umano può rappresentare.

È in arrivo di una nuova era per le nostre vite, che porterà con sé un ritorno al sacro, una percezione diffusa del mistero: si tornerà allo sguardo incantato che solo i bambini hanno sul mondo.

Per me la solitudine è sempre una salvezza, in una società conformista che tende a renderci tutti uguali e ad azzerare le differenze. Nella mia esperienza di compositore, è dalla solitudine, dal silenzio, dalla lentezza che nascono le idee musicali più originali.

Ho deciso di fare della mia vita una missione, di aver fede in una scintilla divina che alloggia in fondo al cuore di ogni persona, e non ho ceduto alla tentazione di una visione nichilista della vita.

Ora posso affermare di credere, ed è proprio la Filosofia a darmi la forza intellettuale di abbandonare ogni certezza e aprirmi al mistero. Nono stante le difficoltà e la sofferenza che tutti siamo portati ad affrontare, l’infinito e la meraviglia si nascondono tra le pieghe dell’esistenza.

La visione proposta oggi dal cristianesimo è assolutamente dirompente. L’attuale cultura dominante è infatti centrata sul nichilismo, per cui il nostro valore e la nostra identità dipendono esclusivamente da un giudizio e un riscontro esterno. Tutto il mondo dei social e dei talent show è fondamentalmente nichilista: contano il numero dei like e dei follower. Ecco allora sopraggiungere un’ansia diffusa, soprattutto tra i giovani: un disagio nuovo che i nostri genitori non conoscevano.

Il risultato del nichilismo è un perenne senso di inadeguatezza, di esclusione dal mondo, di proiezione verso l’esterno nell’urgenza di dimostrare sempre di più. Il cristianesimo propone una visione opposta e ci dice: io posseggo un’identità, un valore, una scintilla interiore, indipendentemente da qualunque riscontro esterno, indipendentemente dal mio aspetto, dai risultati che ho ottenuto, dai giudizi e dalla stima che ricevo.

Giovanni Allevi, [7 gennaio 2021](https://www.famigliacristiana.it/articolo/giovanni-allevi-la-meraviglia-si-nasconde-tra-le-pieghe-dellesistenza.aspx)

## Barbero, non smettere di protestare
28 febbraio 2024

Alessandro Barbero: «Anche nelle democrazie c’è chi usa il manganello». Gli studenti non smettano mai di protestare. E poi parla di Assange

> Lo storico chiamato dagli studenti del liceo Alfieri di Torino per una lezione durante l’autogestione dell’istituto

Quale è il motivo per cui i dissidenti fanno così tanto paura al regime totalitari? Senza soffermarsi sul caso specifico russo «su cui sarebbe bello sapere di più», dice, «non è l’Europa del Novecento che ha inventato i regimi autoritari che fanno sparire chi non è d’accordo. Sono sempre stati presenti nella storia». Ricorda l'Impero Romano, «mentre quando succedono al nostro tempo queste cose ci scandalizzano, nella storia sono ovvie».

Le proteste studentesche? «è una costante della nostra epoca, in senso lato, che nelle scuole esista qualcosa che si chiami movimento studentesco, che percepisce con fastidio le istituzioni che governano e la scuola vista dal Potere e dallo Stato». Le proteste, aggiunge, «possono essere giustificate o meno ma nella società complessa come la nostra sarebbe molto triste il giorno in cui gli studenti non protestassero più contro quello che cade sulla nostra testa».

Come si racconta la guerra oggi: «C’è stato un cambiamento culturale straordinario rispetto a quando la guerra la consideravamo ammissibile». Le guerre nella seconda metà del Novecento «sono non dichiarate», dice citando l’Ucraina e Gaza. Ciò vuol dire che «nessuno fa la guerra sentendosi autorizzato a far tutto e a dirlo», ma anche che ci sarebbe «un'ipocrisia dominante. Facendo la guerra senza dirlo e senza dichiararlo ci si abitua a farla».

«I regimi autoritari e le dittature del Novecento e della nostra epoca vivono in un mondo in cui è difficile dire alla gente “il capo ha diritto di far ammazzare chi vuole”. Reprimi? Devi fare le leggi. Le leggi speciali sono state una caratteristica tipica dell’avvento fascismo». Oggi quindi i regimi «fanno fatica a far stare zitti quelli che protestano. Poi naturalmente ci sarebbe da aprire - e non la facciamo adesso - tutta la pagina di come anche le democrazie occidentali ogni tanto trovano qualcuno che protesti un po’ troppo e vogliono far star zitti chi protesta un po’ troppo, che si tratti di manganellare dei ragazzi che protestano in corteo o che di mettere in galera Assange».

https://www.youtube.com/watch?v=uRJqDlyrdKI

## Allevi, siamo eterni
27 febbraio 2024

All’improvviso mi è crollato tutto. Non suono più il pianoforte davanti al pubblico da due anni. Nel mio ultimo concerto alla Konzerthaus di Vienna il dolore alla schiena era talmente forte che sull’applauso finale non riuscivo ad alzarmi dallo sgabello. E non sapevo ancora di essere malato. Poi è arrivata la diagnosi, pesantissima. Ho guardato il soffitto con la sensazione di avere la febbre a 39, per un anno consecutivo.

Ho perso molto: il mio lavoro, i miei capelli, le mie certezze. Ma non la speranza e la voglia di immaginare. Era come se il dolore mi porgesse anche degli inaspettati doni. Quali? Vi faccio un esempio.

Non molto tempo fa, prima che accadesse tutto questo, durante un concerto in un teatro pieno ho notato una poltrona vuota. Come una poltrona vuota? Mi sono sentito mancare. Eppure, quando ero agli inizi, per molto tempo ho fatto concerti davanti a un pubblico di 15, 20 persone, ed ero felicissimo. Oggi, dopo la malattia, non so cosa darei per suonare davanti a 15 persone. I numeri non contano perché ogni individuo è unico, irripetibile e a suo modo infinito.

Un altro dono è la gratitudine nei confronti della bellezza del creato. Non si contano le albe e i tramonti che ho ammirato da quelle stanze dell’ospedale. Il rosso dell’alba è diverso dal rosso del tramonto e se ci sono le nuvolette è ancora più bello.

Quando tutto crolla e resta in piedi solo l’essenziale, il giudizio che riceviamo dall’esterno non conta più. Io sono quel che sono, noi siamo quel che siamo. E come intuisce Kant, il cielo stellato può continuare a volteggiare nelle sue orbite perfette, io posso essere immerso in una condizione di continuo mutamento, eppure sento che in me c’è qualcosa che permane ed è ragionevole pensare che permarrà in eterno.

Giovanni Allevi, Sanremo. [7 febbraio 2024](https://www.youtube.com/watch?v=swl_-gtLfaU)

## Rodari-il-funerale-della-volpe
23 febbraio 2024

Una volta le galline trovarono la volpe in mezzo al sentiero. Aveva gli occhi chiusi, la coda non si muoveva. - È morta, è morta - gridarono le galline. - Facciamole il funerale.

Difatti suonarono le campane a morto, si vestirono di nero e il gallo andò a scavare la fossa in fondo al prato. Fu un bellissimo funerale e i pulcini portavano i fiori. Quando arrivarono vicino alla buca la volpe saltò fuori dalla cassa e mangiò tutte le galline.

La notizia volò di pollaio in pollaio. Ne parlò perfino la radio, ma la volpe non se ne preoccupò. Lasciò passare un po’ di tempo, cambiò paese, si sdraiò in mezzo al sentiero e chiuse gli occhi.

Vennero le galline di quel paese e subito gridarono anche loro: - È morta, è morta! Facciamole il funerale.

Suonarono le campane, si vestirono di nero e il gallo andò a scavare la fossa in mezzo al granoturco. Fu un bellissimo funerale e i pulcini cantavano che si sentivano in Francia. Quando furono vicini alla buca, la volpe saltò fuori dalla cassa e mangiò tutto il corteo.

La notizia volò di pollaio in pollaio e fece versare molte lacrime. Ne parlò anche la televisione, ma la volpe non si prese paura per nulla.

Essa sapeva che le galline hanno poca memoria e campò tutta la vita facendo la morta. E chi farà come quelle galline vuol dire che non ha capito la storia.

Gianni Rodari, [Il secondo libro delle filastrocche](https://amzn.to/4bHSIdv)

## Chiesa e massoneria
19 febbraio 2024

L'arcivescovo di Milano, insieme ad altri membri della Chiesa, ha dedicato tempo e risorse a un “seminario” (virgolettato d'obbligo, visto l'uso paradossale del termine in questo contesto) con alcuni gran maestri della massoneria.

L' incontro si è svolto a porte chiuse, senza giornalisti.

Alla fine, il cardinale Coccopalmerio ha avanzato la sua proposta: istituire un tavolo permanente per il confronto tra Chiesa e massoneria.

Sì, avete capito bene: un tavolo permanente per discutere con i massoni.

> Vieni a salvarmi, o Dio, vieni presto, Signore, in mio aiuto. (Sal 70,2)

https://www.grandeoriente.it/chiesa-e-massoneria-il-gran-maestro-bisi-al-seminario-di-milano-partiamo-dalle-cose-che-uniscono/

https://blog.messainlatino.it/2024/02/larcivescovo-di-milano-dialoga.html

## Genitore1 e genitore2
17 febbraio 2024

La Corte d’Appello di Roma ha [annullato](https://www.ansa.it/sito/notizie/topnews/2024/02/15/corte-dappello-su-carta-didentita-ok-genitore-1-e-2_1219ed1a-5eab-4b5f-baee-5f1b216bccfc.html) il decreto del Ministero dell’Interno del 2019 che imponeva la dicitura “padre e madre” al posto di “genitori” sulle carte d’identità elettroniche rilasciate a persone minorenni.

In quei giorni infatti una coppia di mamme presentò un ricorso al Tar del Lazio e al Tribunale di Roma per chiedere «l’emissione di un documento d’identità che rispecchi la reale composizione della loro famiglia».

La recente sentenza della corte di Roma di fatto abilita la dicitura “genitore 1” e “genitore 2″; tuttavia in questo modo il diritto, al contrario di quanto affermato proprio dalla Corte D’ Appello, non si limita semplicemente a regolare la realtà ma contribuisce a plasmarla ideologicamente.

Il decreto ministeriale del 2019 infatti cercava proprio di porre un argine alla deriva antropologica che sta portando, in nome di certi diritti, a destrutturare l’umano, a partire dalla cellula in cui si costituisce: la famiglia.

Cesare Mirabelli, presidente emerito della Corte Costituzionale, ha ricordato più volte che «L’impostazione del nostro sistema, orientata all’elemento naturale, prevede per l’atto di nascita un padre e una madre, non altre possibilità»; d'altronde padre e madre non sono imposizioni culturali né «concetti antropologici» ma pilastri fondamentali per la nascita e la crescita di ogni bambino.

## Senza Dio siamo morti
14 febbraio 2024

Coloro che mandano la fede fuori dalla porta principale fanno entrare la superstizione dalla porta secondaria. È sempre così.

Ovunque le persone non credano nella trascendenza di Dio, sono tentate di dichiarare che le cose mondane e finite hanno il valore più alto: ecco l’ideologia.

La morte di Dio alla fine porta alla morte dell’uomo.

Non è un caso che nella società meritocratica di oggi siano entrati in gioco due problemi. C’è la questione dell’aborto e la questione dell’eutanasia.

Quando l’efficienza diventa il valore massimo, allora la vita umana che non può ancora produrre nulla, come quella dei bambini non nati o come gli anziani e i morenti che non possono ottenere nulla, allora vengono considerate senza alcun valore di mercato. Il fatto che oggi abbiamo grossi problemi legati all’aborto e all’eutanasia è legato anche alla perdita della fede.

Dall'[intervista](https://de.catholicnewsagency.com/news/14904/kardinal-koch-das-christentum-ist-in-einer-sehr-kritischen-situation-in-europa) del quotidiano svizzero Weltwoche al cardinale Kurt Koch prefetto del Dicastero per la Promozione dell’Unità dei Cristiani.

## Toto Cutugno, l'italiano

Musica, canzoni: è finito Sanremo. Li avete letti i testi? Ormai è quasi impossibile arrivare lì presentando canzoni che non siano politicamente corrette.

Eppure poco più di 40 anni fa Toto Cutugno riusciva, seppur debolmente, a fotografare una Italia con una canzone che oggi appare ancora decisamente attuale. Era il 1983 e [la canzone](https://amzn.to/49AxvjP) si intitolava L'Italiano: in quell'edizione si classificava in quinta posizione. Ovviamente.

> Lasciatemi cantare
> Con la chitarra in mano
> Lasciatemi cantare
> Una canzone piano piano
> 
> Lasciatemi cantare
> Perché ne sono fiero
> Sono un italiano
> Un italiano vero
> 
> Buongiorno Italia, gli spaghetti al dente
> E un partigiano come presidente
> Con l'autoradio sempre nella mano destra
> Un canarino sopra la finestra
> 
> Buongiorno Italia con i tuoi artisti
> Con troppa America sui manifesti
> Con le canzoni, con amore
> Con il cuore
> Con più donne e sempre meno suore
> 
> Buongiorno Italia, buongiorno Maria
> Con gli occhi pieni di malinconia
> Buongiorno Dio
> Lo sai che ci sono anch'io
> 
> Buongiorno Italia che non si spaventa
> Con la crema da barba alla menta
> Con un vestito gessato sul blu
> E la moviola la domenica in TV
> 
> Buongiorno Italia col caffè ristretto
> Le calze nuove nel primo cassetto
> Con la bandiera in tintoria
> E una Seicento giù di carrozzeria.

## Fukuoka-ritorno-alla-Natura
7 febbraio 2024

> Le persone non mettono più piede sulla terra nuda. Le loro mani si sono allontanate da erbe e fiori, non rivolgono lo sguardo al cielo, le loro orecchie sono sorde al canto degli uccelli, il loro naso è diventato insensibile a causa dei fumi dei tubi di scappamento, e la loro lingua e il loro palato hanno dimenticato i sapori semplici della natura.
> 
> I cinque sensi sono cresciuti isolati dall'ordine naturale; la gente si è allontanata di due o tre scalini dal vero uomo.
> 
> La vera gioia esiste solo in natura e svanisce lontano dalla Terra.
> 
> Un ambiente non può esistere al di fuori della natura e l'agricoltura deve essere la base per vivere. Il ritorno di tutte le persone in campagna per coltivare la terra e creare villaggi fatti di persone vere è la strada da percorrere per la creazione di città ideali e nazioni ideali.

[Masanobu Fukuoka](https://amzn.to/3SF9Vwu), botanico e filosofo giapponese, pioniere dell'agricoltura naturale, autore de [La rivoluzione del filo di paglia](https://amzn.to/42n1OI9)

## Augias, dominare le lingue
6 febbraio 2024

Un giovane che voglia avere davanti a sé una ragionevole porzione di futuro dovrebbe dominare (dico dominare, non balbettare) almeno tre livelli linguistici:

1. il dialetto locale, quando c'è;
2. la lingua nazionale;
3. una lingua straniera.

[Corrado Augias](https://amzn.to/3tQ77TH)

## sull'agricoltura
5 febbraio 2024

In questi giorni si parla tanto di agricoltura; così ho pensato di dire qualcosa anch'io.

Attraverso due numeri: quelli dei miliardi ([55,71](https://www.europarl.europa.eu/factsheets/it/sheet/106/il-finanziamento-della-pac#:~:text=Il%20bilancio%20dell'Unione%20per,%2C71%20miliardi%20di%20EUR).)) relativi ai fondi UE per l'agricoltura, e dei miliardi ([50](https://it.euronews.com/my-europe/2024/02/01/ue-accordo-sul-fondo-da-50-miliardi-per-lucraina)) appena stanziati dalla stessa Unione Europea per il mantenimento della guerra in Ucraina.

Questione di priorità.

## Granero, fedeli a Cristo
5 febbraio 2024

> Dopo il documento [Fiducia Supplicans](https://t.me/yuridiprodo/137) ho pensato a un giorno, alle elementari, quando, da bambini, giocando e stuzzicandoci l’uno con l’altro, un mio compagno mi tirò un ceffone e scappò ridendo. Lo inseguii e gliene diedi uno a mia volta. La maestra mi vide, mi sgridò e io reagii con classica giustificazione: “Ha incominciato lui”. E la maestra: “Però io ho visto te e ora vai in punizione”.
> 
> In punizione va chi cade in tentazione, non il tentatore, da sempre è così. Questo ennesimo documento, il solito ceffone alle spalle, non è il primo e non sarà l’ultimo.
> 
> Queste “benedizioni” non sono lecite e portano a commettere peccato al sacerdote che le impartisce. Possiamo quindi ignorare le nuove direttive con tutta tranquillità. Su di me Bergoglio e i suoi fan non hanno potere ne influenza.
> 
> Non mi scandalizzo più per ciò che la gerarchia pubblica, né di chi accetta ogni deviazione. Ignorare tutto ciò che porta scandalo è la miglior soluzione. Resistere alla tentazione fa infuriare il tentatore, ignorarla gli fa cambiare mestiere.
> 
> Se qualcuno mi chiede, io provo, con i mezzi che ho, a correggerlo. Se non vuole accettare la Verità non è un problema mio. La libertà è sacra. L’importante, davanti a Cristo, sarà dimostrargli di aver esercitato la Carità con piena e libera volontà al massimo delle capacità, restandogli fedele in ogni avversità.

[Daniele Granero](https://www.aldomariavalli.it/2023/12/21/le-vostre-reazioni-alla-fiducia-supplicans-3/)

## Pasolini, Chiesa come soluzione
2 febbraio 2024

La Chiesa potrebbe essere la guida, grandiosa ma non autoritaria, di tutti coloro che rifiutano il nuovo potere consumistico che è completamente irreligioso; totalitario; violento; falsamente tollerante, anzi, più repressivo che mai; corruttore; degradante.

È questo rifiuto che potrebbe dunque simboleggiare la Chiesa: ritornando alle origini, cioè all’opposizione e alla rivolta. O fare questo o accettare un potere che non la vuole più: ossia suicidarsi».

Tratto dagli [Scritti corsari](https://amzn.to/3HvbR4t) di Pier Paolo Pasolini per il Corriere della sera, 22 settembre 1974, dal titolo "I dilemmi di un Papa"

## Cinque-minuti-prima-di-morire
30 gennaio 2024

Uccidere chi ha ucciso è una punizione spaventosa rispetto al delitto.

Prendete un soldato e mettetelo davanti a un cannone durante un combattimento, continuerà a sperare; ma leggete una condanna a morte allo stesso soldato e impazzirà o scoppierà a piangere. Chi l’ha detto che la natura umana è in grado di sopportare una cosa così senza impazzire?

La sofferenza più grande è nel nel fatto che sai con certezza che tra un’ora, e poi dieci minuti, e poi cinque minuti, e poi adesso, proprio ora, la tua anima volerà via dal corpo e non sarai più un essere umano, e lo sai con certezza; la cosa fondamentale è che sia una certezza.
E quando infili la testa sotto la lama e senti che sta scattando sopra la testa, ecco proprio quel quarto di secondo è il più spaventoso di tutti.

Un condannato a morte diceva che quei cinque minuti gli erano parsi un tempo infinito, una ricchezza immensa; gli pareva che in quei cinque minuti avrebbe vissuto così tante vite che neppure in quel frangente si poteva pensare che fosse giunto l’ultimo istante; ma in quel momento, diceva lui, niente era più opprimente di un pensiero incessante:

“E se potessi non morire? E se mi restituissero la vita? Sarebbe infinita! E sarebbe tutta mia! In tal caso, trasformerei ogni minuto in un secolo intero, non perderei nulla, calcolerei ogni minuto con precisione, non getterei più nulla invano!”.

Fedor Dostoevskij, [L’idiota](https://amzn.to/3Ob0Bhl)

## Italia, stop aiuti Palestina
28 gennaio 2024

L'Italia ha sospeso i finanziamenti all'Unrwa, l'agenzia delle Nazioni Unite che sostiene i profughi palestinesi, per il suo presunto coinvolgimento nell'attacco di Hamas del 7 ottobre. Tajani: “Paesi Alleati hanno preso la stessa decisione”.

Quindi senza pensarci due volte smettiamo di aiutare bambini, donne e famiglie disperate, in fuga dalla loro patria, per un presunto coinvolgimento. Presunto. Quindi non verificato. 

Perché di questo si tratta: non stiamo togliendo le bombe (che pure sarebbe da fare, in nome della pace; nel vero senso della parola), ma il nostro aiuto più concreto a 2 milioni di persone, abbandonate così al loro destino. Su una base ancora del tutto incerta.

Complimenti per la perspicacia.

https://www.repubblica.it/esteri/2024/01/27/diretta/israele_hamas_gaza_news_guerra_oggi-421993105/

## Augias, a cosa serve studiare
26 gennaio 2024
Tanti auguri, Donat!

Giornalista, scrittore, conduttore e autore televisivo, drammaturgo ed ex politico italiano: [Corrado Augias](https://amzn.to/3tQ77TH), 89 anni compiuti oggi, lo troviamo alla conduzione de La torre di Babele su La7, una boccata d'ossigeno nella desertificazione dell'offerta culturale televisiva odierna.

Per l'occasione ricordiamo la risposta al significato dello studio che dava un paio d'anni fa come buon auspicio per l'inizio dell'anno scolastico.

A COSA SERVE STUDIARE

> Ricordo ancora la domanda che fece il professore di filosofia il primo giorno di liceo: “A che serve studiare? Chi sa rispondere?”. Qualcuno osò rispostine educate: “A crescer bene”, “A diventare brave persone”. Ma il professore, non soddisfatto, scuoteva la testa. Finché alla fine disse: “Serve a evadere dal carcere”.
> 
> Ci guardammo stupiti. “L’ignoranza è un carcere. Perché là dentro non capisci e non sai che fare. Dobbiamo organizzare la più grande evasione del secolo".
> 
> "Non sarà facile, vi vogliono stupidi, ma se scavalcate il muro dell’ignoranza poi capirete senza dover chiedere aiuto. E sarà difficile ingannarvi. Chi ci sta?”.
> 
> Mi è tornato in mente quell’episodio indelebile leggendo che solo un ragazzo su venti capisce un testo. E penso agli altri diciannove, che faticano a evadere e rischiano l’ergastolo dell’ignoranza. Uno Stato democratico deve salvarli perché è giusto. E perché il rischio poi è immenso: le menti deboli chiedono l’uomo forte.

## Crowe, Ascoli
25 gennaio 2024

Il 3 gennaio l'attore Russell Crowe [scriveva](https://twitter.com/russellcrowe/status/1742466300923064735) su X: «Da qualche tempo sono alla ricerca dei miei antenati italiani, ma folkloristici racconti familiari ed errori di scrittura mi hanno mandato su tracce sbagliate».

Un messaggio sufficiente a mettere in moto la piccola Ascoli, «scatenando anche l’entusiasmo del Comune e in particolare del sindaco Marco Fioravanti, che si era già detto pronto a conferire all’attore hollywoodiano la cittadinanza. Il primo cittadino aveva anche annunciato di dare l’onorificenza a Crowe a prescindere da ulteriori indagini visto il lustro che il post dell’attore in pochi giorni ha portato alle Cento torri».

Così, [come ci racconta](https://www.ilrestodelcarlino.it/ascoli/cronaca/russell-crowe-documenti-trisavolo-6624f261) il Resto del Carlino, il buon Crowe può finalmente mettersi comodo e attendere gli sviluppi: delle sue origini adesso se ne stanno sentitamente occupando l’Archivio di stato di Ascoli, il cimitero del distretto di Waiuku, gli studiosi Grelli e Anselmi; diverse «ricerche su Parma, Genova, Cape Town e Auckland sono ancora in piedi».

## Chaplin, il grande dittatore
24 gennaio 2024

Pensiamo troppo e sentiamo poco. Più che macchine ci serve umanità, più che abilità ci serve bontà e gentilezza.

Tutti noi esseri umani dovremmo unirci, aiutarci sempre. Non odiarci e disprezzarci l'un l'altro. In questo mondo c'è posto per tutti. La vita può essere felice e magnifica, ma noi l'abbiamo dimenticato.

L'avidità ha avvelenato i nostri cuori, fatto precipitare il mondo nell'odio, condotti a passo d'oca verso le cose più abiette. Abbiamo i mezzi per spaziare, ma ci siamo chiusi in noi stessi. La macchina dell'abbondanza ci ha dato povertà, la scienza ci ha trasformati in cinici, l'abilità ci ha resi duri e cattivi.

A coloro che mi ascoltano io dico: non disperate! Perché l'avidità che ci comanda è soltanto un male passeggero, come la pochezza di uomini che temono le meraviglie del progresso umano. L'odio degli uomini scompare insieme ai dittatori. Il potere che hanno tolto al popolo, al popolo tornerà. E qualsiasi mezzo usino, la libertà non può essere soppressa.

Soldati! Non cedete a dei bruti, uomini che vi comandano e che vi disprezzano, che vi limitano, uomini che vi dicono cosa dire, cosa fare, cosa pensare e come vivere! Che vi irreggimentano, vi condizionano, vi trattano come bestie!

Combattiamo tutti per un mondo nuovo, che dia a tutti un lavoro, ai giovani la speranza, ai vecchi la serenità ed alle donne la sicurezza. Promettendovi queste cose degli uomini sono andati al potere. Mentivano! Non hanno mantenuto quelle promesse e mai lo faranno. E non ne daranno conto a nessuno. Forse i dittatori sono liberi perché rendono schiavo il popolo.

Voi vi consegnate a questa gente senza un'anima! Uomini con macchine al posto del cervello e del cuore. Ma voi non siete macchine! Voi non siete bestie! Siete uomini! Voi portate l'amore dell'umanità nel cuore. Soldati, non difendete la schiavitù, ma la libertà! Ricordate che nel Vangelo di Luca è scritto: «Il Regno di Dio è nel cuore dell'Uomo».

Charlie Chaplin, [Il grande dittatore](https://amzn.to/41Z2Uda)

## Galimberti, abbiamo dimenticato la morte
22 gennaio 2024

Non abbiamo più le parole per nominare la morte perché l’abbiamo dimenticata.

Ammettiamo che quando un nostro caro sta male lo affidiamo all’esterno, a una struttura tecnica che si chiama ospedale, e da lì non abbiamo più alcun contatto.

Una volta i padri vedevano morire i figli quanto i figli vedevano morire i padri. C’erano le guerre, le carestie, le pestilenze. Esisteva, concreta, una relazione con la fine. Oggi l’abbiamo persa.

Quando qualcuno sta male, mancano le parole per confortarlo. Perché abbiamo perso il contatto con il dolore, con il negativo della vita. L’egoismo non sta diventando adesso un valore primario. È già il valore primario nella nostra cultura.

La solidarietà è andata a picco in questi anni. Individualismo, narcisismo, egoismo: sono tutte figure di solitudine. La socializzazione si è ridotta alla propria parvenza digitale.

Ma i ragazzi hanno bisogno di guardarsi in faccia, di ridere, di capire attraverso lo sguardo se l’altro dice la verità o sta mentendo. Hanno bisogno di esperienze fisiche. Nell’isolamento e nelle avversità, gli esseri umani hanno bisogno di sentire di non essere soli a lottare.

Umberto Galimberti per GQ, [16 aprile 2020](https://www.gqitalia.it/news/article/umberto-galimberti-filosofo-coronavirs)

## cardinale-Zen-attenzione-alla-sinodalità
19 gennaio 2024

San Giovanni Paolo II all’inizio del suo pontificato ci chiedeva di non avere paura e di aprire le porte a Cristo, ma da quello che osservo mi sembra che molti nella Chiesa siano preoccupati di piacere al mondo compiacendolo.

Oggi, con i moderni mezzi di comunicazione, è abbastanza semplice restare aggiornati su tutto ciò che accade. Dobbiamo saper fare buon uso di questi mezzi e naturalmente, nel caso di notizie che ci arrivano da fonti diverse e disparate, occorre saperle leggere criticamente, esercitando una sana prudenza. Pensiamo alle informazioni contraddittorie che ci arrivano, ad esempio, sulle guerre in corso, che non sono solo guerre di territorio, ma soprattutto guerre di propaganda.

[...]

Per me il canto sacro, soprattutto il gregoriano, è un aiuto spirituale molto importante che mi ha sostenuto e continua a sostenermi nei momenti difficili. Mi procura molto dolore il fatto che oggi questa ricchezza per la vita della Chiesa sia andata perduta.

Capisco che ci fosse il desiderio di rendere l’assemblea più partecipe alla Messa attraverso il canto, ma non dovevamo buttare via tutta la nostra bella tradizione musicale: un vero peccato. E poi questa maggiore partecipazione dell’assemblea è stata realmente realizzata? In molti luoghi mi sembra che la tradizione musicale della Chiesa sia stata sacrificata senza ricevere nulla in cambio.

[...]

Il sinodo, come lo ha voluto san Paolo VI, è un organismo consultivo dei vescovi in ​​unione con il papa. Potrebbe sembrare che far votare i non vescovi sia una buona cosa ma in realtà non lo è per il semplice fatto che distorce quello che dovrebbe essere un sinodo. In questo modo viene intaccata la struttura stessa della Chiesa.

Il 15 settembre 1965 Paolo VI istituì il sinodo come emanazione del Concilio e precisò: «Con la Nostra autorità apostolica erigiamo e costituiamo in questa nobile Città un consiglio permanente di vescovi per la Chiesa universale, sottoposto direttamente e immediatamente alla Nostra potestà e che chiamiamo sinodo dei vescovi”. Sinodo dei vescovi!

Certo, poco più avanti il ​​papa dice che questo Sinodo potrà essere perfezionato, ma non stravolto. Non ho nascosto il mio sgomento davanti ad alcune iniziative che si sono viste durante i giorni del sinodo e ho provato un certo sconforto, questo lo confesso.

[...]

Mi preoccupa che alcuni, con il pretesto della sinodalità, vogliano portare avanti un programma molto personale che comporta l’introduzione di idee che sono in diretto conflitto con quella dottrina della Chiesa che la Chiesa ha il dovere di custodire e non può cambiare.

Oggi viviamo una fase di grande confusione e credo sia opportuno sottolineare che l’apertura al nuovo non significa snaturare i fondamenti della nostra fede.

Il caro pontefice Benedetto XVI, che ricordo con tanto affetto, ci metteva in guardia dal pericolo di questi smottamenti dottrinali. Ma quanto viene ascoltato oggi? Mi sembra che la sua eredità non sia rispettata ed è un peccato, perché è stato un grande intellettuale al servizio della Chiesa. Mi sembra di vedere segni di grande discontinuità tra quanto accade oggi e i pontificati precedenti.

Una bella [testimonianza](https://www.aldomariavalli.it/2023/12/29/dobbiamo-aprire-le-porte-a-cristo-non-al-mondo-sono-molto-preoccupato-per-la-chiesa-parla-il-cardinale-zen/) del vescovo emerito di Hong Kong, il cardinale Joseph Zen, che nel nuovo libro [Advent Reflections](https://amzn.to/4aU5hC0) propone le sue meditazioni sul tempo liturgico dell'Avvento.

## Natale a Gerusalemme
18 gennaio 2024

Dagli archivi dei francescani di Gerusalemme la testimonianza di un anonimo pellegrino italiano. Il racconto di un Natale a Betlemme quasi settant’anni fa.

«Dove va tutta questa gente?»

«Betlemme», mi risponde il padre missionario.

«E dove alloggerà questa notte?»

Un arabo, volgendosi sorridente a me: «Allah karim». Guardo il padre, con occhi interrogativi. E il buon padre mi assicura che questo arabo aveva risposto a me, dicendomi: «Dio provvede». Imparo così una frase araba, l’unica che ancora ricordi.

[...] quando si scende per una dozzina di rustici scalini e si arriva ad una semi-oscura Grotta, una autentica caverna al di sotto del livello stradale attuale, dove Gesù volle nascere. Ci si trova dinanzi all’altare della Natività, ov’è incastonata una stella d’argento, su cui spicca l’iscrizione latina: « Hic de Virgine Maria Jesus Christus natus est ».

« Qui è nato! » Le ginocchia si piegano, il cuore batte forte, un’onda di dolcezza invade l’anima. Bacio la lucente stella e resto in ginocchio, non so quanto, come preso da un’estasi ineffabile e mi pare di udire il canto degli Angeli: « Gloria in excelsis Deo! » No, non sono gli Angeli, sono le campane di Betlemme che chiamano i fedeli alle funzioni che culmineranno nella Messa di mezzanotte.

Dirvi dello splendore del solenne pontificale alla presenza delle Autorità diplomatiche e consolari? . . . Parlarvi della dolcezza dei canti liturgici, che emularono quelli angelici di una notte lontana venti secoli?… Narrarvi lo svolgimento della processione alla S. Grotta, per deporvi il Bambino Gesù?… Descrivervi la bellezza del Bambinello, con le manine giunte, cogli occhi che incantano, con le labbra dischiuse in un sorriso affascinante?… Retorica, retorica!

Ciò che si prova a Betlemme in una notte di Natale è impossibile a dirsi. Se non lo credete… provate!

Tratto da: Almanacco della Terra Santa 1955, Tipografia dei Padri Francescani, Gerusalemme, pagg. 14-15.

https://www.centrostudifederici.org/il-mio-natale-piu-bello-impressioni-di-un-pellegrino/

## cardinale Cordes, senza Dio non siamo liberi

> La morte di Dio in una società significa anche la fine della sua libertà, perché muore il senso che fornisce l'orientamento.
>
> E perché scompare la misura che ci indica la giusta direzione insegnandoci a distinguere il bene dal male.

[Paul Josef Cordes](https://amzn.to/4aLkWn4), cardinale tedesco, amico e stretto collaboratore di papa Benedetto XVI

## Franca Viola, la ragazza che disse NO

[Franca Viola, la donna che cambiò la storia dell’Italia](https://amzn.to/4aGYRWK)

Nel 1965 la donna, all'epoca diciassettenne, venne rapita dall'ex fidanzato Filippo Melodia, nipote di un celebre malavitoso. Portata in un casolare in campagna, venne poi picchiata e violentata per sette giorni.

In seguito Melodia contatta il padre della ragazza per proporgli "un matrimonio riparatore": fino al 1980 infatti la violenza sessuale non era considerata un reato contro la donna, ma contro la morale; e il carnefice non poteva essere punito se proponeva alla vittima "un matrimonio onesto".

Questa era la mentalità dell'epoca: se non accettavi, venivi bollata come svergognata e nessuno avrebbe mai voluto sposare "una donna senza onore". Ma Franca Viola fece una cosa che cambiò la storia e le leggi di un intero paese: non solo rifiuta il matrimonio, ma esige un processo.

Sfida tutto e tutti: lo Stato che è contro di lei, la mafia, la legge, l'opinione pubblica, la morale. Durante il processo la difesa tenta di screditarla in tutti i modi, persino facendo passare l'idea che «probabilmente sel'era cercata». Ed è qui che Franca pronuncia quelle parole che poi passarono alla storia:

«io non sono proprietà di nessuno. Nessuno può costringermi ad amare una persona che non rispetto. L'onore lo perde chi fa certe cose, non chi le subisce».

Dopo mesi di dibattiti, otterrà giustizia: Filippo Melodia finisce in carcere, Franca è libera. Si sposa, diventa mamma. È solo nell'81 poi che il "matrimonio riparatore" sparisce dal codice penale italiano insieme al delitto d'onore. Grazie al coraggio di Franca Viola. Perché anche una sola persona, se lo vuole davvero, può cambiare un intero sistema.

## Bauman, sull'introspezione
15 gennaio 2024

L'introspezione è un'attività che sta scomparendo.

Sempre più persone, quando si trovano a fronteggiare momenti di solitudine nella propria auto, per strada o alla cassa del supermercato, invece di raccogliere i pensieri, controllano se ci sono messaggi sul cellulare per avere qualche brandello di evidenza che dimostri loro che qualcuno da qualche parte, forse li vuole o ha bisogno di loro.

Camminano qua e la con l'auricolare parlando ad alta voce da soli, come schizofrenici, incuranti di ciò che sta loro intorno.

Il silenzio invece spingerebbe la gente a riflettere.

La maggior parte delle persone ha paura del silenzio, per cui quando viene meno il rumore continuo, bisogna sempre fare, dire, fischiare, cantare, tossire o mormorare qualcosa. Il bisogno di rumore è quasi insaziabile.

In quello che viene chiamato "silenzio di tomba" ci sentiamo a disagio. Perché? Forse ci sono i fantasmi? Non credo. Ciò che davvero temiamo è quello che potrebbe provenire dalla nostra interiorità, e cioè tutto quello da cui cerchiamo di tenerci lontani con il rumore.

[Zygmunt Bauman](https://amzn.to/3vmMC1g)

## Il pastore sardo che disse NO, e vinse
12 gennaio 2024

Addio a Ovidio Marras, il pastore sardo che non si piegò alle aziende del cemento, e vinse

È deceduto nella sua casa, in località Teulada, a 93 anni, lasciando in eredità alla propria comunità e al mondo intero un esempio di semplicità e coraggio. Perché anche la forza del dio denaro nulla può di fronte a un deciso “no” nutrito da umiltà, valori e determinazione.

Era il 2010 quando la Sitas propose al signor Marras l’acquisto del proprio terreno, 12 ettari lungo la costa di Capo Malfatano, per un progetto di un maxi resort da 150.000 metri cubi.

Da allora Marras ha sempre respinto le offerte milionarie della società, dichiarando con fermezza: “Questa è la terra di mio padre e del padre di mio padre, e la terrò. Voi qui intorno non avete il diritto di costruire”.

Decisione che scatenò una lunga battaglia legale durante la quale il pastore sardo affrontò minacce, intimidazioni e tentativi di corruzione, ma nulla riuscì a scalfire veramente il suo spirito e, nel 2016, la sua perseveranza venne ricompensata. La corte di cassazione riconobbe l’illegittimità del progetto e Ovidio vinse definitivamente.

“Volevano circondarmi di edifici, imprigionarmi nel cemento, forse speravano che me ne andassi. Ma ora saranno costretti ad abbattere tutto. Non era accettabile che dovessimo lasciare questa terra, la nostra casa, per fare spazio ai ricchi. Questo posto appartiene a tutti e io dovevo difenderlo”.

https://www.lindipendente.online/2024/01/12/addio-a-ovidio-marras-il-pastore-sardo-che-non-si-piego-alle-aziende-del-cemento-e-vinse//?tg_rhash=cb891b7c9401eb

## Guareschi-sul-latino
12 gennaio 2024

Il latino è una lingua precisa, essenziale. Verrà abbandonata non perché inadeguata alle nuove esigenze del progresso, ma perché gli uomini nuovi non saranno più adeguati ad essa.

Quando inizierà l’era dei demagoghi, dei ciarlatani, una lingua come quella latina non potrà più servire e qualsiasi cafone potrà impunemente tenere un discorso pubblico e parlare in modo tale da non essere cacciato a calci giù dalla tribuna.

E il segreto consisterà nel fatto che egli, sfruttando un frasario approssimativo, elusivo e di gradevole effetto 'sonoro' potrà parlare per un’ora senza dire niente. Cosa impossibile col latino.

Giovannino Guareschi, [Chi sogna nuovi gerani?](https://amzn.to/3vwbcg4)

## Montalcini, impegno e ottimismo

> La mia intelligenza? Più che mediocre. I miei unici meriti sono stati impegno e ottimismo.
>
> L'assenza di complessi psicologici, la tenacia nel seguire la strada che ritenevo giusta, l'abitudine a sottovalutare gli ostacoli - un tratto che ho ereditato da mio padre - mi hanno aiutato enormemente ad affrontare le difficoltà della vita. Ai miei genitori devo anche la tendenza a guardare gli altri con simpatia e senza diffidenza.

[Rita Levi Montalcini](https://amzn.to/48qohGI)

## Genitori idioti
9 gennaio 2024

Quando un genitore dice: «io non ho mai fatto mancare niente a mio figlio» esprime la sua totale idiozia. Perché se non ti manca niente a che ti servono la curiosità, l’ingegno, il talento?

Tante volte ho sentito dire da un genitore: io devo sistemare mio figlio. “Sistemare”. Come un vaso cinese. Hai messo al mondo un oggetto o hai messo al mondo un’anima? Se hai messo al mondo un’anima non la devi sistemare, l’anima va dove deve andare. Che messaggio diamo altrimenti? Siccome tu non ce la fai, ci pensa papà.

Un genitore è un istruttore di volo, deve insegnarti a volare. Non è uno che spera che devi restare a casa fino a sessant’anni, così diventi una specie di badante. Questo è egoismo, non c’entra niente con l’amore. L’amore è vederli volare.

[Paolo Crepet, psichiatra e sociologo italiano](https://amzn.to/3GKKOS8)

## Fallaci, l'abitudine
8 gennaio 2024

L'abitudine è la più infame delle malattie perché ci fa accettare qualsiasi disgrazia, qualsiasi dolore, qualsiasi morte.

Per abitudine si vive accanto a persone odiose, si impara a portar le catene, a subire ingiustizie, a soffrire, ci si rassegna al dolore, alla solitudine, a tutto.

L'abitudine è il più spietato dei veleni perché entra in noi lentamente, silenziosamente, cresce a poco a poco nutrendosi della nostra inconsapevolezza, e quando scopriamo d'averla addosso ogni fibra di noi s'è adeguata, ogni gesto s'è condizionato, non esiste più medicina che possa guarirci.

Oriana Fallaci, [Un uomo](https://t.me/yuridiprodo/92)

## Stalin, la gallina
4 gennaio 2024

> Un giorno Stalin prese una gallina, la strinse forte, e iniziò a spennarla. La gallina urlava dal dolore e tentava di scappare senza riuscirci. Stalin riuscì a toglierle tutte le piume e una volta terminata questa operazione, disse ai suoi aiutanti: «Adesso guardate cosa accade».
> 
> Mise la gallina per terra e andò a prendere del grano. La gallina, dolorante e sanguinante, attratta da Stalin che le tirava delle manciate di grano, incominciò a seguirlo. Ad ogni passo di lui ne corrispondevano altrettanti della gallina.
> 
> A questo punto Stalin si rivolse ai suoi aiutanti, sorpresi di ciò che stavano osservando e disse: «Così – facilmente – si governano gli stupidi. Avete visto come la gallina mi inseguiva nonostante tutto il dolore che le ho procurato. La maggior parte dei popoli sono così, continuano a seguire i loro governanti e i politici nonostante tutto il dolore che gli provocano, con il solo scopo di ricevere un regalo da niente o semplicemente un po’ di cibo per qualche giorno».

E aveva ragione. Abbiamo la memoria corta. Ci è bastato poco per dimenticare che in guerra è sempre e soltanto il popolo che soffre e muore, e così inviamo soldi e armi per combattere guerre che non sono nostre, illusi di combatterle in nome della patria o di qualche ideale. L'Italia - diceva Pasolini - è un paese gattopardesco, dove tutto cambia per restare così com'è.

## Pasolini, sulla solitudine
3 gennaio 2024

Io sono un uomo antico, che ha letto i classici, che ha raccolto l’uva nella vigna, che ha contemplato il sorgere o il calare del sole sui campi. Non so cosa farmene di un mondo creato con la violenza, dalla necessità della produzione e del consumo. Il mondo di oggi non lo vedo, non mi piace. Detesto tutto di esso: la fretta, la volgarità, l'arrivismo, la frenesia, le brutte maniere, il frastuono [...]

La maggior parte delle persone ha paura del silenzio, per cui quando viene meno il rumore continuo, bisogna sempre fare, dire, fischiare, cantare, tossire o mormorare qualcosa. Il bisogno di rumore è quasi insaziabile.

Io invece amo esser solo. Ho bisogno di essere solo: per contemplare, per pensare. Con questo non voglio fare nessun panegirico né dell’anacoretismo né dell’eremitaggio, non è che si debba fare gli eremiti, o gli anacoreti; è che ho constatato attraverso la mia esperienza di vita questo: la solitudine mi è necessaria per disintossicarmi dalle troppe parole.

Pier Paolo Pasolini, riflessione rilasciata al giornalista inglese Peter Dragadze e pubblicata postuma nella raccolta "Quasi un testamento" della rivista "Gente" del 17 novembre 1975; oggi la trovate insieme a molte altre nel libro [Scritti corsari](https://amzn.to/46XInq5).

## Fallaci-il-dolore-dell-anima
2 gennaio 2024

Incredibile come il dolore dell’anima non venga capito.

Se ti becchi una pallottola o una scheggia si mettono subito a strillare presto-barellieri-il-plasma, se ti rompi una gamba te la ingessano, se hai la gola infiammata ti danno le medicine.

Se hai il cuore a pezzi e sei così disperato che non ti riesce aprir bocca, invece, non se ne accorgono neanche.

Eppure il dolore dell’anima è una malattia molto più grave della gamba rotta e della gola infiammata, le sue ferite sono assai più profonde e pericolose di quelle procurate da una pallottola o da una scheggia. Sono ferite che non guariscono, quelle, ferite che ad ogni pretesto ricominciano a sanguinare.

E a questo mondo niente ferisce, avvelena, ammala, quanto la delusione.

Perché la delusione è un dolore che deriva sempre da una speranza svanita, una sconfitta che nasce sempre da una fiducia tradita cioè dal voltafaccia di qualcuno o qualcosa in cui credevamo.

E a subirla ti senti ingannato, umiliato, sicché a volte cerchi la vendetta. Scelta che può dare un po’ di sollievo, ammettiamolo, ma che di rado s’accompagna alla gioia e che spesso costa più del perdono.

Oriana Fallaci, [Insciallah](https://amzn.to/41wOroc)

# 2023

## Papa Francesco, buon pranzo
27 dicembre 2023

Pensavo fosse un video generato dall'AI; ormai vanno di moda. Invece è tutto vero.

https://www.youtube.com/watch?v=gKdlpO1JD5c

Passi pure il «pregate per me»...anzi, no, non passa, perché un Papa dovrebbe dire «pregate Gesù Cristo per me»; ma è evidente che qui ormai al soggetto manca la "P" maiuscola.

Ma come si fa a chiudere un Angelus dicendo «Buon pranzo»? Dico sul serio: che fine ha fatto il «Sia lodato Gesù Cristo»?

Viviamo in tempi bui.

Mai come in questo momento dobbiamo fare nostre le parole di Benedetto XVI, che nel suo [testamento spirituale](https://www.vatican.va/content/benedict-xvi/it/elezione/documents/testamento-spirituale-bxvi.html) ci esorta senza mezzi termini con il suo «rimanete saldi nella fede! Non lasciatevi confondere!» Non vedo altra soluzione.

## Buon-Natale-teledramma
24 dicembre 2023

Concludo questo breve ciclo di filastrocche domenicali con la più potente del libro: qui causa ed effetto ci vengono ripetuti come un mantra, sicché quel che fa la televisione all'essere umano non può essere più chiaro di così.

Il libro è stato pubblicato nel 1960, di conseguenza è misurato sulla società di quegli anni: perciò vi invito a riflettere sul fatto che lo stesso concetto si potrebbe applicare benissimo agli odierni smartphone e più in generale a tutti agli altri mezzi, i media, usati per guidare il popolo in questa o quell'altra direzione. In tale proposito gli ultimi anni, diciamo pure tre, sono perfettamente esemplari.

Così la conclusione della filastrocca è l'augurio che faccio a tutti voi per questo Natale, con la speranza che possa farvi da guida per l'avvenire.

TELEDRAMMA

Signori e buona gente,
venite ad ascoltare:
un caso sorprendente
andremo a raccontare.

È successo a Milano
e tratta di un dottore
che è caduto nel video
del suo televisore.

Con qualsiasi tempo,
ad ogni trasmissione
egli stava in poltrona
a guardare la televisione.

Incurante dei figli
e della vecchia mamma
dalle sedici a mezzanotte
non perdeva un programma.

Riviste, telegiornali,
canzoni oppure balli,
romanzi oppur commedie,
telefilm, intervalli,

tutto ammirava, tutto
per lui faceva brodo:
nella telepoltrona
piantato come un chiodo.

Ma un dì per incantesimo
o malattia (che ne dite?
non può darsi che avesse
la televisionite?)

durante un intervallo
con la fontana di Palermo
decollò dalla poltrona
e cadde nel teleschermo.

Ora è là in mezzo alla vasca
che sta per affogare:
parenti, amici in lacrime
lo vorrebbero aiutare,

chi lo tira per la cravatta,
chi lo prende per il naso,
non c'è verso di risolvere
il drammatico telecaso.

Andrà in Eurovisione?
Diventerà pastore
di quei greggi di pecore
che sfilano per ore?

Riceverà i malati
da quella scatoletta?
Come farà dopo la visita
a scrivere la ricetta?

Ma tra poco, purtroppo,
la trasmissione finisce:
e se il video si spegne,
il misero dove finisce?

Fortuna che il suo figliolo
studioso di magnetismo,
per ripescarlo escogita
un abile meccanismo.

Compra un altro televisore
e glielo mette davanti;
il dottore ci si specchia
e dopo pochi istanti

per forza d'attrazione
schizza fuori da quello vecchio
e già sta per tuffarsi
nel secondo apparecchio.

Ma nel momento preciso
che galleggia nell'aria,
più veloce di gabbiano
o nave interplanetaria,

il figlio elettrotecnico,
svelto di mano e di mente,
spegne i due televisori
contemporaneamente.

Cade il dottor per terra,
e un bernoccolo si fa:
meglio cento bernoccoli
che perdere la libertà.

Gianni Rodari, [Filastrocche in cielo e in terra](https://amzn.to/3sU9KDE)

## La guerra è pace
22 dicembre 2023

> «Figli? Sono morti 7.000 figli come mio figlio. Settemila! Chi è che ha parlato? Nessuno di voi ha parlato. Vergognatevi. Vi dovete vergognare».

Il "carro armato", con la "r" volutamente cancellata nel titolo dell'opera di Lorenzo Lunati. Quindi carro a(r)mato. Ma, di grazia: amato da chi?

L'autore lo definisce "portatore di pace". Da quando in qua missili e cannoni, creati per ferire, uccidere e mutilare, possono essere anche soltanto pensati come simboli di pace?

[C'è chi lo ha chiamato](https://www.tgcom24.mediaset.it/cronaca/emilia-romagna/modena-carro-armato-babbo-natale_74175187-202302k.shtml) persino il "carro armato pacifista". Sembra quasi di leggere Orwell, quando nel suo [1984](https://t.me/yuridiprodo/57) scriveva che «la Guerra è Pace».

P.S. Lorenzo Lunati è lo stesso che nel 2021 ha realizzato il Babbo Natale danzatore in tutù, munito di schiuma sotto le ascelle per radersi i peli. «Un’opera criticata da molti perché considerata mezzo di promozione dell’ideologia gender». Noi diamo voce a queste persone qui.

## Hopkins, Cancel culture è nuovo fascismo
21 dicembre 2023

La Cancel culture è il nuovo fascismo.

Non c'è più libertà di parola.

Tutti hanno paura di esprimere il proprio pensiero, altrimenti vieni giudicato, marchiato. Oggi se dici qualcosa, sei cancellato.

Le persone vivono nel terrore di non poter dire quello che pensano. E questo richiama alla Germania nazista, ricorda l'Unione Sovietica e Stalin, il maccartismo americano. La dittatura del pensiero "giusto" è terribile.

Chi vuole imporre il proprio pensiero, cancellare la cultura, pensa di essere nel giusto. Le persone che si attengono a questo standard dicono: "Ti sbagli, io sono nel giusto". La virtù di essere nel giusto. Ma nella storia, queste virtù finiscono per lo sfociare nell'assassinio. Basta guardare agli orrori degli ultimi cento anni. Milioni di russi massacrati da Hitler, Mao Zedong.

La strada verso la grande utopia è sempre un bagno di sangue.

Anthony Hopkins, 20 Dicembre 2023

## Papa Francesco, ok benedizioni gay
20 dicembre 2023

Il Papa ha detto che si può benedire l’unione di persone dello stesso sesso, purché ciò non venga confuso con la benedizione del matrimonio. (punto §31 della nuova [Fiducia supplicans](https://press.vatican.va/content/salastampa/it/bollettino/pubblico/2023/12/18/0901/01963.html)).

La domanda retorica a questo punto è: si sta benedicendo la relazione in quanto "coppia", altrimenti tutta questa manfrina non avrebbe senso di esistere. Perché il singolo si può benedire da tempo immemore: persino l'ateo può pretenderla perché in quanto persona è ordinato alla santità.

La relazione di coppia omosessuale, invece, è contraria al disegno di Dio. Non lo dico io eh, è scritto nella Genesi (Gn 1,21-22): c'è un bel «Dio li benedisse» riservato al legame uomo-donna. Da nessun'altra parte troviamo scritta la stessa cosa per coppie di persone dello stesso sesso. E se non lo fa Dio, figuriamoci se possono farlo i suoi ministri.

Quindi come può tutto ciò essere «investito, sanato ed elevato dalla presenza dello Spirito Santo» (§31) se non è secondo la volontà di Dio, ma un peccato mortale? Perché se così non fosse, mi dispiace per Bergoglio e company ma a quel punto la Chiesa non servirebbe più a nulla (sarà mica questo l'obiettivo?).

Che poi, a che Pro dovrebbero chiederla? la benedizione si domanda per “convertirsi”, per cambiare vita, certo non per rimanere in una oggettiva situazione di peccato mortale. Qualcuno potrebbe rispondere "lo spiega al punto §33": si concede la benedizione perché «Dio non allontana mai nessuno che si avvicini a lui!». E allora la parabola delle dieci vergini (Mt 25, 12) che dopo aver bussato alla porta si sentono rispondere «non vi conosco»? o quel brano sul giudizio finale (Mt 25, 41) in cui il Signore risponde: «Via, lontano da me, maledetti, nel fuoco eterno, preparato per il diavolo e per i suoi angeli»? Ce li siamo dimenticati?

Andiamo avanti. Al punto §40 leggiamo: «Tale benedizione può invece trovare la sua collocazione in altri contesti, quali la visita a un santuario, l’incontro con un sacerdote, la preghiera recitata in un gruppo o durante un pellegrinaggio». Ma così facendo la benedizione avviene di fronte ad un’assemblea, di conseguenza il messaggio che passa è che questo tipo di convivenza viene riconosciuta dalla Chiesa, mentre con questa finestrella di Overton per ora vorrebbero solo garantire la benedizione (pastorale, e non liturgica).

Secondo me però la parte peggiore la troviamo proprio all'inizio, al punto §3, quando facendo riferimento al [Responsum di febbraio 2021](https://press.vatican.va/content/salastampa/it/bollettino/pubblico/2021/03/15/0157/00330.html) (in cui si diceva un chiaro NO a questo tipo di benedizioni) si giustifica la nuova dichiarazione perché qualcuno non avrebbe condiviso quella risposta. Apperò, quindi è così che vogliono che funzioni. Basta che qualcuno è contrario per rivedere la propria posizione. Perciò se domani qualcuno si sveglia e si lamenta del fatto che a Messa diciamo il Credo, la Chiesa dovrebbe subito sfornare un altro documento pastorale in cui gli concede il diritto di vivere in silenzio quel momento per il semplice fatto che non è d'accordo.

In sostanza a me pare il solito documento "alla Bergoglio", con dentro parti condivisibili messe probabilmente lì per aiutare ad ingoiare il rospo di quelle parti che invece sono assolutamente inaccettabili. Ve lo ricordate San Massimiliano Kolbe [quando vide la processione di massoni](https://www.culturacattolica.it/cultura/il-calendario-del-marciapiedaio/da-ricordare/14-agosto-s-massimiliano-kolbe-martire-della-carit%C3%A0) che, partiti dalla statua di Giordano Bruno a Campo dei Fiori, seguivano uno stendardo con satana che schiaccia la testa all’Arcangelo Michele? Arrivati in piazza San Pietro, distribuirono volantini con scritto “Satana regnerà in Vaticano e il Papa lo servirà”.

Ecco, ci siamo.

## Come controllare l'umanità
19 dicembre 2023

Il sistema in cui viviamo ha delle regole e queste regole hanno un unico scopo: il Controllo.

Siamo diventati schiavi che difendono i loro padroni, pronti a batterci per un sistema, per ideali che non sono nostri; ci battiamo e difendiamo il mondo che conosciamo perché essere sotto controllo ci dà il vantaggio di non essere mai responsabili di quello che facciamo.

L'uomo è principalmente schiavo di se stesso, delle sue paure, delle sue abitudini, dell'invidia, del bisogno di considerazione, teme fortemente il giudizio altrui, ed è privo di un autentica individualità. Perché? Perché così è come è stato educato, così è come l'intera umanità è stata educata.

Vanità e Orgoglio, Orgoglio e Vanità. Siamo tutti alla ricerca di uno svago che ci faccia dimenticare le nostre pene.

La cosa più triste è che siamo noi stessi a renderci amara la vita, perché non capiamo che è il risveglio della "coscienza" la nostra vera liberazione; accettiamo che il sistema ci renda schiavi di cose superflue, che ci dica come vestire, cosa comprare, cosa mangiare, cosa fumare, dove andare, cosa pensare...in poche parole: "Condotta Gregaria". Il punto è che se non cerchiamo una via di scampo, che non sia l'effimera evasione del sabato sera, siamo già morti.

[Rocco Bruno, Matrix Una Parabola Moderna](https://www.ibs.it/the-matrix-parabola-moderna-ebook-rocco-bruno/e/9781326145156)

## Rodari, la testa del chiodo
17 dicembre 2023

Altra domenica, altra filastrocca di Rodari: questa volta l'autore usa il secondo senso di una parola per renderne assurdo il primo (la "palma" della mano, la "pianta" del piede...) in un simpatica serie di scambi che con la lingua italiana riesce benissimo.

Ancora una volta il genio usa il gioco per poi portarci a riflettere su come il nostro potenziale, specie nella società odierna, rimanga inespresso. Le cause? decidetele voi.

LA TESTA DEL CHIODO

La palma della mano
i datteri non fa,
sulla pianta del piede
chi si arrampicherà?

Non porta scarpe il tavolo,
su quattro piedi sta:
il treno non scodinzola
ma la coda ce l'ha.

Anche il chiodo ha una testa,
però non ci ragiona:
la stessa cosa càpita
a più d'una persona.

Gianni Rodari, [Filastrocche in cielo e in terra](https://amzn.to/46Ga72s)

## Terzani-foto-all-umano
12 dicembre 2023

L’uomo è una strana creatura, la più distruttiva che sia mai comparsa sulla faccia della Terra.

Neanche i dinosauri sono stati così. Solo noi, questa bestia bipede che ha la coscienza, è capace di tanta assurdità e di non migliorare.

Questo uomo è penoso, penoso! Millenni per non progredire di un passo. Il mondo è pieno di violenza, di egoismo. Spiritualmente l’uomo è rimasto uguale, identico, non ha fatto un passo avanti.

Tiziano Terzani, [La fine è il mio inizio](https://amzn.to/48dR3K5)

## Galimberti, avarizia
11 dicembre 2023

L'avarizia è il più stupido dei vizi capitali perché gode di una possibilità, o se si preferisce di un potere, che non si realizza mai.

Il denaro accumulato dall'avaro, infatti, ha in sé il potere di acquistare tutte le cose, ma questo potere non deve essere esercitato, perché altrimenti non si ha più il denaro e quindi il potere a esso connesso. 

Quando il denaro diventa il fine ultimo, tutti i beni che non sono di natura economica come l’intelligenza, la cultura, l’arte, la forza, la bellezza, l’amore, per l’avaro cessano di essere valori in sé, perché lo diventano limitatamente alla loro convertibilità in denaro. Ma allora perché essere avari? Da quale angoscia si difende l’avaro?

L’avaro ha il terrore del futuro, da cui si protegge scegliendo un potere più raffinato, un potere che non si esercita nel presente, ma che nel futuro può essere esercitato in qualsiasi momento.
Di questa possibilità gode l’avaro e la protrae fino al giorno della sua morte, che è sempre una morte disperata, non perché l’avaro in quell’occasione è costretto a separarsi dal suo denaro, ma perché è costretto a separarsi dal futuro, per garantirsi il quale ha accumulato denaro per tutta la vita.

Quindi l’avaro ha paura della morte, non accetta la condizione di mortale che è propria dell’uomo, per questo il suo vizio è davvero un “vizio capitale”.

Umberto Galimberti, [I vizi capitali e i nuovi vizi](https://amzn.to/46IGxJI)

## Rodari-il-dittatore
10 dicembre 2023

Per queste domeniche ho deciso di condividere alcune poesie tratte da un libro di filastrocche di Gianni Rodari. Sono per me le più significative sia per il messaggio che danno che per i pensieri che ne scaturiscono, ma sono belle tutte ed è un acquisto che consiglio vivamente anche più di altri.

Questa sul dittatore chiaramente si confà a tutte le dittature o ai totalitarismi in genere, e ci ricorda come il popolo (le parole) hanno il modo, un unico modo, per poter combattere anche quelli odierni.

IL DITTATORE

Un punto piccoletto,
superbioso e iracondo,
«Dopo di me - gridava -
verrà la fine del mondo!»

Le parole protestarono:
«Ma che grilli ha pel capo?
Si crede un Punto-e-basta,
e non è che un Punto-e-a-capo».

Tutto solo a mezza pagina
lo piantarono in asso,
e il mondo continuò
una riga più in basso.

Gianni Rodari, [Filastrocche in cielo e in terra](https://amzn.to/3sU9KDE)

## Hugo-amate-le-anime
7 dicembre 2023

Guai a chi avrà amato solo corpi, forme, apparenze. La morte gli toglierà tutto.

Cercate di amare le anime. Le ritroverete.

Victor Hugo, [I Miserabili](https://amzn.to/3SRMdO2)

## Pasolini, sulla sconfitta
6 dicembre 2023

Penso che sia necessario educare le nuove generazioni al valore della sconfitta, alla sua gestione, all'umanità che ne scaturisce; a costruire un'identità capace di avvertire una comunanza di destino, dove si può fallire e ricominciare senza che il valore e la dignità ne siano intaccati; a non divenire uno sgomitatore sociale; a non passare sul corpo degli altri per arrivare primo.

In questo mondo di vincitori volgari e disonesti, di prevaricatori falsi e opportunisti, della gente che conta, che occupa il potere, che scippa il presente, figuriamoci il futuro, a tutti i nevrotici del successo, dell'apparire, del diventare.

A questa antropologia del vincente preferisco di gran lunga chi perde. E' un esercizio che mi riesce bene e mi riconcilia con il mio sacro poco.

[Pier Paolo Pasolini](https://amzn.to/47yyWOT)

## Omicidio Cecchettin
1 dicembre 2023

Avevo deciso di non parlarne proprio perché ne parlano tutti, anche a sproposito, specie attraverso l'abuso della parola patriarcato (ricordate quando durante la pandemia si usava indebitamente la parola resilienza?)

Mi infastidisce soprattutto che sia diventato un caso nazionale, visto che di fatti di cronaca simili ce ne sono a migliaia: è vero, le altre volte il carnefice era una delle NUOVE RISORSE ([qui](https://twitter.com/SaP011/status/1726963934610010404) e [qui](https://twitter.com/SaP011/status/1726332820191105403), giusto per citare due esempi) e non un italiano, ma che differenza fa? La vita non è sempre vita?

Ora però non posso più rimandare l'inevitabile, perché c'è una nuova notizia che merita risalto. Il popolo deve sapere:

tira di più una nipote deceduta che una campagna pubblicitaria coi fiocchi.

https://www.ilgazzettino.it/nordest/venezia/giulia_cecchettin_nonna_chi_e_carla_gatto_scrittrice_libro_dedicato_omicidio_nipote-7787986.html

Ma come si fa, con che coraggio dico io, con quale spirito si può arrivare a sfruttare un momento come questo per presentare il libro di debutto, anziché viverlo nel silenzio del proprio dolore? Perché di dolore dev'essercene, il nostro cervello non può essere stato anestetizzato dal desiderio di successo...

...giusto? siamo ancora esseri umani, vero?

## Figli meno intelligenti
30 novembre 2023

Da circa 10 anni i figli stanno crescendo meno intelligenti dei genitori. Non era mai accaduto.

«Il Quoziente Intellettivo medio della popolazione mondiale sta diminuendo nell’ultimo ventennio. Una delle cause è l'impoverimento del linguaggio. Diversi studi (citati a fondo del testo) dimostrano infatti la correlazione tra la diminuzione della conoscenza lessicale, l'impoverimento della lingua e la capacità di elaborare e formulare un pensiero complesso.

La graduale scomparsa dei tempi (congiuntivo, imperfetto, forme composte del futuro, participio passato) dà luogo a un pensiero quasi sempre al presente, limitato al momento: incapace di proiezioni nel tempo.

Meno parole e meno verbi coniugati, meno capacità di ricordare e memorizzare il passato, implicano meno capacità di esprimere poi le emozioni e meno possibilità di elaborare un pensiero.

Gli studi hanno dimostrato come parte della violenza nella sfera pubblica e privata derivi direttamente dall'incapacità di descrivere le proprie emozioni attraverso le parole. Quando ti mancano le parole per spiegarti e per avere ragione…capita di ricorrere alla violenza fisica. Più povero è il linguaggio, più il pensiero scompare.

La storia è ricca di esempi e molti libri (1984, di George Orwell; Fahrenheit 451, di Ray Bradbury) hanno raccontato come tutti i regimi totalitari abbiano sempre ostacolato il pensiero attraverso una riduzione del numero e del senso delle parole.

Se non esistono pensieri, non esistono pensieri critici. E non c'è pensiero senza parole.

Coloro che affermano la necessità di semplificare l'ortografia, sfrondare la lingua dei suoi “difetti”, abolire i generi, i tempi, le sfumature, tutto ciò che crea complessità, sono i veri artefici dell’impoverimento della mente umana».

[Christophe Clavé](https://www.italiaoggi.it/news/il-quoziente-di-intelligenza-che-era-sempre-in-crescita-ora-sta-diminuendo-2490366), [Dall’effetto Flynn alla punteggiatura](https://www.italianimonarchici.it/blog/dalleffetto-flynn-alla-punteggiatura)

Bibliografia e sitografia di riferimento
- G. Antonelli, Il mondo visto dalle parole, Solferino, 2020
- V. Venuti, Dalla parola alla cura del linguaggio e al linguaggio della cura, in “Dirigere la scuola” (novembre 2020), Euroedizioni.
- C. Spadaro, Le conseguenze delle parole,  del 20/2/2019
- A. Polselli, L’influenza delle parole,  del 9/10/2020
- G. Vecchiato, Relazione e cominicazione? Il potere delle parole,  del 5/2/2016
- M. Caratù, Il reciprocal teaching: da alunno a docente, nei lavori d’apprendimento reciproco,  del 22/11/2020
- Christophe Clavé, Baisse diu QI, appauvrissement du language et ruine de la pensée, www.agefi.com del 17/11/2019
- L. Vygotsky, Pensiero e linguaggio, Laterza, 1990
- A. Bandura, Autoefficacia: teoria e applicazioni, Erikson, 2000
- I. Lagreca, Il ruolo delle emozioni nell’apprendimento.

## Russell-sulla-compassione
29 novembre 2023

Tre passioni, semplici ma straordinariamente forti, hanno governato la mia vita: la sete d’amore, la ricerca della conoscenza, e una struggente compassione per le sofferenze dell’umanità.

Ho cercato l’amore perché l’amore è estasi, un’estasi talmente grande che spesso sarei stato pronto a sacrificare il resto della mia vita in cambio di poche ore di tale gioia.

Con eguale passione ho cercato la conoscenza. Ho desiderato comprendere i sentimenti degli uomini. Ho desiderato sapere perché le stelle brillano e il sole si muove. Perché la conoscenza è vita. E la curiosità e la voglia di sapere mi hanno fatto sentire sempre vivo e giovane.

L’amore e la conoscenza mi hanno sollevato fino a toccare il paradiso. Ma, ogni volta, la pietà mi ha ricondotto sulla terra. Bambini affamati, vittime torturate dai loro oppressori, anziani indifesi considerati un odioso fardello dai loro figli; e tutta la solitudine, la povertà e il dolore, si facevano beffa di ciò che la vita dovrebbe essere.

Ho sempre desiderato alleviare i mali del mondo, e per questo ho combattuto. Perché alla fine se vogliamo davvero misurare il significato della nostra vita, dobbiamo dare valore alla vita degli altri.

Bertrand Russell, [L’autobiografia](https://amzn.to/3GluuY4)

## Rodari, pesi e misure
28 novembre 2023

[PESI E MISURE](https://amzn.to/49NXWmO)
di Gianni Rodari

Non puoi pesare in metri
né il pane né il panettone,
né misurare in litri
l'altezza del Resegone...

Non compri a chili la stoffa
se vuoi farti il cappotto:
non si vendono a ettari
i funghi per il risotto.

Lo so, tu non confondi
i pesi e le misure:
sei del sistema metrico
un gran campione, eppure...

Nel misurare gli uomini
puoi sbagliare anche tu:
il più ricco, il più forte
li stimi un po' di più...

C'è chi misura il prossimo
magari dal suo colore,
mentre dell'uomo conta
non la pelle, ma il cuore.

## Intervista-al-genio
22 novembre 2023

Stabilito che le disgrazie sono fatte per gli uomini, perché arrabbiarsi contro le disgrazie? Sarebbe come arrabbiarsi perché piove, o perché c’ è il sole, o perché si muore. La morte esiste, la pioggia esiste, la cecità esiste: e ciò che esiste va accettato. Disperarsi a che serve? A vederci meglio?

Bisogna adattarsi: prima per esempio leggevo molto. Ora mi faccio leggere. E poi proprio cieco non sono: da un occhio, sì, non vedo quasi nulla, ma dall’altro vedo la periferia. Posso anche recitare e, infatti, vede: continuo a lavorare, lavoro. Né questo mi rende infelice. E poi non si può far ridere se non si conoscono bene il dolore, la fame, il freddo, l'amore senza speranza, la prepotenza esosa degli impresari, la cattiveria del pubblico senza educazione.

Signorina mia, ciascuno ha da portare una croce e la felicità, creda a me, non esiste. L’ho scritto anche in una poesia: «Felicità: vurria sapé che d’è / chesta parola. Vurria sapé che vvo’ significà». Forse vi sono momentini minuscolini di felicità, e sono quelli durante i quali si dimenticano le cose brutte. La felicità, signorina mia, è fatta di attimi di dimenticanza.

Totò in [Intervista con il mito](https://amzn.to/3MH9ZIE)

## Galimberti, sul denaro
21 novembre 2023

Quando il denaro diventa il fine ultimo, tutti i beni che non sono di natura economica come l’intelligenza, la cultura, l’arte, la bellezza, l’amore, cessano di essere valori in sé, perché lo diventano limitatamente alla loro convertibilità in denaro. La nostra cultura purtroppo ha assunto il denaro come unico generatore simbolico di tutti i valori. Nel frattempo da questa cultura gli uomini sono percepiti unicamente come produttori e consumatori.

La produzione però non si limiterà a produrre beni, ma, con la pubblicità, provvederà a produrre anche nuovi bisogni. Il più grande pubblicitario del secolo scorso Frédéric Beigbeder un giorno scrisse: «Sono un pubblicitario: ebbene sì, sono quello che vi fa sognare cose che non avrete mai. Io vi drogo di novità, e il vantaggio della novità è che non resta mai nuova. C’è sempre una novità più nuova che fa invecchiare la precedente. Nel mio mestiere nessuno desidera la vostra felicità, perché chi è felice non consuma».

[Umberto Galimberti](https://amzn.to/3FZTCTK)

## Galimberti, gli insegnanti
16 novembre 2023

L’insegnante deve insegnare. Per farlo serve una capacità empatica e comunicativa, la fascinazione. Se non apri il cuore, non apri nemmeno la testa delle persone.

Educare vuol dire condurre qualcuno all’evoluzione, dall’impulso all’emozione, dall’emozione al sentimento.

Un ragazzo che ha sentimento non brucia un migrante che dorme su una panchina, non picchia un disabile. Se queste cose accadono è perché la scuola non ha educato.

Per educare bisogna avere a che fare con la soggettività degli studenti, che oggi è messa fuori gioco. Se è vero che al posto dei temi si fa la comprensione del testo scritto, si è spostata la valutazione dalla soggettività alla prestazione. I ragazzi non contano più come soggetti ma solo nelle loro prestazioni.

La realtà è che siamo passati da una scuola umanistica a un’educazione anglosassone. Gli antichi imparavano i sentimenti attraverso i miti dove ritroviamo tutta la gamma dei sentimenti possibili, Zeus il potere, Afrodite l’amore, Atena l’intelligenza, Apollo la bellezza, e così via.

Noi invece li impariamo attraverso la letteratura, che è il luogo dove si apprende che cosa sono il dolore, la noia, l’amore, la disperazione, la passione. Ma se la letteratura non viene “frequentata” e i libri non vengono letti, se la scuola disamora allora il sentimento non si forma.

Lo ripeto, se uno non sa affascinare, non può fare il professore. Lo dice Platone: si impara per imitazione. Io aggiungerei anche per plagio. Preferisco un docente che plagia i ragazzi che uno che li demotiva.

[Umberto Galimberti](https://amzn.to/45Ucoqk)

## Hesse, sull'amore
11 novembre 2023

Imparai che essere amati non è niente, mentre amare è tutto, e sempre più mi parve di capire ciò che da valore e piacere alla nostra esistenza non è altro che la nostra capacità di sentire. Ovunque scorgessi sulla terra qualcosa che si potesse chiamare “felicità”, consisteva di sensazioni.

Il denaro non era niente, il potere non era niente. Si vedevano molti che avevano sia l’uno che l’altro ed erano infelici.

La bellezza non era niente: si vedevano uomini belli e donne belle che erano infelici nonostante la loro bellezza.

Anche la salute non aveva un gran peso; ognuno aveva la salute che si sentiva, c’erano malati pieni di voglia di vivere che fiorivano fino a poco prima della fine e c’erano sani che avvizzivano angosciati per la paura della sofferenza.

Ma la felicità era ovunque una persona avesse forti sentimenti e vivesse per loro, non li scacciasse, non facesse loro violenza, ma li coltivasse e ne traesse godimento. La bellezza non appagava chi la possedeva, ma chi sapeva amarla e adorarla. La felicità è amore, nient’altro. Felice è chi sa amare. 

Amore è ogni moto della nostra anima in cui essa senta se stessa e percepisca la propria vita. Ma amare e desiderare non è la stessa cosa. L’amore è desiderio fattosi saggio; l’amore non vuole avere; vuole soltanto amare.

Herman Hesse, [Sull’amore](https://amzn.to/3QoIWCZ)

## Chi muore lentamente
9 novembre 2023

Lentamente muore
chi diventa schiavo dell’abitudine,
ripetendo ogni giorno gli stessi percorsi,
chi non rischia e cambia colore dei vestiti,
chi non parla a chi non conosce.

Muore lentamente chi evita una passione,
chi preferisce il nero su bianco
e i puntini sulle “i”
piuttosto che un insieme di emozioni,
proprio quelle che fanno brillare gli occhi,
quelle che fanno di uno sbadiglio un sorriso,
quelle che fanno battere il cuore
davanti all’errore e ai sentimenti.

Lentamente muore
chi è infelice sul lavoro,
chi non rischia la certezza per l’incertezza per inseguire un sogno,
chi non si permette almeno una volta nella vita di fuggire ai consigli sensati.

Lentamente muore chi non viaggia,
chi non legge, chi non ascolta musica,
chi non trova grazia in se stesso.
Lentamente muore chi abbandona un progetto prima di iniziarlo, chi non fa domande sugli argomenti che non conosce.

Evitiamo la morte a piccole dosi,
ricordando sempre che essere vivo
richiede uno sforzo di gran lunga maggiore del semplice fatto di respirare.

[Martha Medeiros](https://amzn.to/40cfN2D)

## Russell: Dissentire, domandare, dubbiosi
8 novembre 2023

Non smettete mai di protestare; non smettete mai di dissentire, di porvi domande, di mettere in discussione l’autorità, i luoghi comuni, i dogmi. Non esiste la verità assoluta. Non smettete di pensare.

Siate voci fuori dal coro. Siate il peso che inclina il piano. Siate sempre in disaccordo perché il dissenso è un’arma. Siate sempre informati e non chiudetevi alla conoscenza perché anche il sapere è un’arma. Forse non cambierete il mondo, ma avrete contribuito a inclinare il piano nella vostra direzione e avrete reso la vostra vita degna di essere raccontata.

Un uomo che non dissente è un seme che non crescerà mai.

[Bertrand Russell](https://amzn.to/3tUeR6W)

## Coscienza-e-inconscio-i-due-livelli-umani
7 novembre 2023

Nell’essere umano esistono due livelli: quello della coscienza e quello dell’inconscio.

Quest’ultimo non è solo sede della patologia, (come diceva anche Freud secondo il quale l’inconscio era dovuto alla repressione e alla rimozione), ma anche sede della guarigione.

Secondo questa visione nell’inconscio vi è una sapienza molto superiore alla coscienza; la quale non può avere accesso a tale sapienza perché convinta di avere ragione, di vedere la sola ed unica realtà.

Molti dei pensieri consci che noi abbiamo sono quindi dei pre-giudizi: una visione ristretta ed angusta del mondo. Finché questa visione non produce problemi di adattamento va tutto bene; ma quando questa visione produce problemi di adattamento subentra la nevrosi.

Un modo in cui si esprime la sapienza superiore dell’inconscio sono i sogni.

Carl Gustav Jung, [Il libro rosso](https://amzn.to/3tY9iV3)

## Chi-siamo
1 novembre 2023

Non si riesce più a sapere chi siamo. È il fenomeno caratteristico che subentra non appena una situazione archetipica diventa schiacciante. Quando un archetipo è costellato, vi è continuamente il pericolo di assimilazione all'archetipo.

È un'esperienza che bisogna aver fatto per poterla comprendere.

Si può osservare questo fenomeno con la massima chiarezza tra le persone che sono prese dal panico, o strette in una grande folla mossa da un pensiero o da un sentimento collettivo.

L'individuo non si rende conto di essersi dissolto, sebbene abbia perduto la testa proprio come tutti gli altri. La cosa avviene in modo impercettibile. Ci si dissolve dall'interno, siamo diventati di colpo un'altra cosa e non ce ne rendiamo conto; questo è il lato inquietante del fenomeno: l'archetipo vi ipnotizza, s'impossessa di voi, e voi ne restate prigionieri.

Carl Gustav Jung, [Gli archetipi dell'inconscio collettivo](https://amzn.to/3Q6Evg9)

## Terzani-problemi-la-molla-della-ricerca-spirituale
30 ottobre 2023

Chi vuole una vita senza problemi è come quel contadino che va per la prima volta a una partita di calcio e si arrabbia con l'arbitro perché ha dato ai ventidue giocatori un solo pallone e quelli sono costretti a corrergli sempre dietro.

Ma questa è la regola del gioco. E così è la vita.
Senza problemi non ci sarebbe gioia.

I problemi sono la molla della ricerca spirituale. Se uno non si sentisse misero e limitato, non si chiederebbe cosa fare. L'uomo diventa adulto e matura nel conflitto.

Tiziano Terzani, [Un altro giro di giostra](https://amzn.to/49dqF45)

## Saggezza sul tempo da perdere
26 ottobre 2023

Ho contato i miei anni ed ho scoperto che ho meno tempo da vivere rispetto a quanto ho vissuto finora.

Mi sento come quel bimbo cui regalano un pacchetto di dolci: i primi li mangia con piacere, ma quando si accorge che gliene rimangono pochi, comincia a gustarli intensamente.

Non ho più tempo per riunioni interminabili, in cui si discutono statuti, procedimenti e regolamenti interni, sapendo che alla fine non si concluderà nulla.

Non ho più tempo per sopportare persone assurde che, oltre che per l’età anagrafica, non sono cresciute per nessun altro aspetto.

Non ho più tempo, da perdere per sciocchezze. Non voglio partecipare a riunioni in cui sfilano solo “Ego” gonfiati. Non ho più tempo per i manipolatori, gli arrivisti, gli approfittatori. Mi disturbano gli invidiosi. Ho poco tempo per discutere di beni materiali o posizioni sociali.

Amo l’essenziale, perché la mia anima ora ha fretta. Adesso voglio vivere tra esseri umani sensibili. Gente che sappia amare e burlarsi dei suoi errori. Gente che non si vanti dei suoi lussi e delle sue ricchezze. Gente che non sfugga alle sue responsabilità. Gente che difenda la dignità umana. Voglio circondarmi di gente che desideri vivere con onestà e rettitudine. Perché solo l’essenziale fa sì che la vita valga la pena viverla.

Ho fretta per vivere con l’intensità che solo la maturità ci può dare. Il mio obiettivo, é andar via in pace con i miei cari e con la mia coscienza. Abbiamo due vite e la seconda inizia quando ti rendi conto che ne hai solo una.

[Mario de Andrade](https://amzn.to/45Jh3v9)

## pro aborto in USA, illusioni
25 ottobre 2023

Negli Stati Uniti, in Ohio, nel corso della battaglia per l’introduzione nella legge statale di un emendamento pro aborto, gli abortisti utilizzano immagini sacre per far credere che la Chiesa cattolica sia dalla loro parte.

L’ultimo video dei pro-aborto ([lo vedete qui](https://www.youtube.com/watch?v=7uBiSi_vwtc)) mostra un uomo inginocchiato, in preghiera, all’interno di una chiesa, accanto a un’immagine della Divina Misericordia.

Scopo del video è convincere l’opinione pubblica che il credente possa essere aiutato dalla fede quando si tratta di prendere la decisione di abortire un bambino. Il messaggio, evidentemente, è che Dio, nella sua misericordia, comprende, giustifica e addirittura benedice una tale scelta.

Per i cattolici, com’è noto, la raffigurazione della Divina Misericordia parla dell’amore di Dio che ci incontra in mezzo alle sofferenze, ma non è mai una giustificazione del peccato. Tuttavia l’ambiguità ormai diffusa nell’insegnamento cattolico permette di sovvertire ciò che la Chiesa ha sempre sostenuto.

Ecco così che l’Ohioans United for Reproductive Rights, gruppo abortista ben finanziato anche con l’appoggio dei famigerati Catholics for Choice, può ricorrere impunemente all’inganno nel tentativo di guadagnare il consenso di chi non è ben formato e informato. La Chiesa cattolica insegna infatti che l’aborto è gravemente contrario alla legge morale e che coloro che collaborano a far abortire o a procurare l’aborto commettono un peccato grave.

https://www.aldomariavalli.it/2023/10/20/e-ora-i-pro-aborto-arruolano-la-divina-misericordia/

## Dostoevskij, l'uomo si isola
24 ottobre 2023

Ora ognuno tende a separare la propria persona dagli altri, ognuno vuol sentire in se stesso, da solo, la pienezza della vita, ma intanto, invece di questa pienezza, il risultato di tutti i suoi sforzi è un completo suicidio, perché si cade nell’isolamento assoluto.

Nel nostro secolo, infatti, gli uomini si sono tutti divisi in tante singole unità, ognuno si ficca nel proprio buco da solo, si allontana dagli altri, si nasconde e nasconde quello che ha, e così va a finire che respinge lontano da sé gli altri uomini e viene a sua volta respinto. 

Accumula ricchezze in solitudine e pensa: "Come sono forte ora, come sono al sicuro!". E non sa, questo sciocco, che quanto più accumula, tanto più affonda in una impotenza che è autodistruttiva.

Perché si è abituato a sperare solo in se stesso, ha abituato la sua anima a non credere nella solidarietà umana, negli uomini e nell’umanità, e trema soltanto all’idea di perdere il suo denaro e i diritti acquistati con esso. Però verrà certamente la fine anche di questo spaventoso isolamento, e tutti capiranno di colpo quanto fosse innaturale questo loro allontanarsi l’uno dall’altro.

Per rifare un mondo nuovo bisogna che gli uomini, psichicamente, si indirizzino su un’altra strada. Finché io non diventerò un fratello per tutti, la fratellanza non ci sarà.
 
Fedor Dostoevskij, [I fratelli Karamazov](https://amzn.to/44QD4YG)

## La-prova-di-Schopenhauer
23 ottobre 2023

«Si racconta che fosse solito cenare presso l'Englischer Hof, un ristorante frequentato da ufficiali inglesi. Prima di mangiare metteva sul tavolo davanti a sé una moneta d'oro. E se la rimetteva in tasca quando terminava.

Un cameriere finalmente gli chiese il significato di quella scenetta e lui rispose che era una silenziosa scommessa con sé stesso. Pur essendo ateo, avrebbe lasciato la moneta d'oro nella cassetta delle donazioni della chiesa più vicina...

...il primo giorno in cui gli ufficiali inglesi che cenavano lì avrebbero parlato di qualsiasi cosa diversa da cavalli, donne e cani.

Beh, vedo che dopo 150 anni la situazione è la stessa: calcio, donne e macchine».

Nicola Pesce, scrittore. Autore de [La volpe che amava i libri](https://amzn.to/3s3tFPV)

## Non bloccate i bambini!
18 ottobre 2023

Il bambino nasce filosofo, pone domande, ascolta, elabora risposte;

poi arriva l’adulto con i suoi:
- "non puoi capire";
- "è così e basta";
- "quando crescerai capirai";
- "ascolta quello che dico perché sono più grande";
- "zitto quando parlano i grandi";
- "è così, è sempre stato così";
- "il tuo lavoro è andare bene a scuola".

Piano piano spegne la fiamma e il bambino vivo diventa un adulto morto.

Egon Schiele, pittore e incisore austriaco. 1890-1918

## Amore-non-in-vendita
16 ottobre 2023

Il mercato ha fiutato nel nostro bisogno disperato di amore l'opportunità di enormi profitti. E ci alletta con la promessa di poter avere tutto senza fatica: soddisfazione senza lavoro, guadagno senza sacrificio, risultati senza sforzo, conoscenza senza un processo di apprendimento.

Basta pensare al cambiamento di valore della parola amico tra ieri e oggi in internet per capire come i rapporti siano diventati facili e superficiali. I nuovi rapporti vivono di monologo e non di dialogo, si creano e si cancellano con un clic del mouse, accolti come un momento di libertà rispetto a tutte le occasioni che offre la vita e il mondo.

In realtà, tanta mancanza d'impegno e la selezione delle persone come merci in un negozio è solo la ricetta per l'infelicità reciproca. L'amore invece richiede tempo ed energia. Ma oggi ascoltare chi amiamo, dedicare il nostro tempo ad aiutare l'altro nei momenti difficili, andare incontro ai suoi bisogni e desideri più che ai nostri, è diventato superfluo: comprare regali in un negozio è più che sufficiente a ricompensare la nostra mancanza di compassione, amicizia e attenzione.

Ma possiamo comprare tutto, non l'amore. Non troveremo l'amore in un negozio. L'amore è una fabbrica che lavora senza sosta, ventiquattro ore al giorno e sette giorni alla settimana, ha bisogno di essere ri-generato, ri-creato e resuscitato ogni giorno.

Zygmunt Bauman, [Amore liquido](https://amzn.to/3PPOCpe)

## Middei-distrazioni
13 ottobre 2023

Ci ha mai fatto caso? Tutti hanno sempre qualcosa da fare. Vanno sempre da qualche parte.

Le strade sono affollate di gente che va in ogni luogo, in ogni dove. Fare questo o fate quello, dicono i media. L’importante è fare. Sport, divertimenti, svaghi, distrazioni: in ogni istante di sonno e di veglia tutto il tempo deve essere impegnato.

Così non c’è tempo per pensare.

Guendalina Middei, [Intervista con un matto](https://amzn.to/46BpDgq)

## Il mondo di oggi
12 ottobre 2023

Viviamo in un mondo in cui:

- i medici distruggono la salute;
- gli avvocati distruggono la giustizia;
- le università distruggono la conoscenza;
- i governi distruggono la libertà;
- la stampa distrugge le informazioni;
- la religione distrugge la morale;
- le nostre banche distruggono l’economia.

[Chris Hedges](https://amzn.to/48Iv8eX), giornalista, scrittore ed ex corrispondente di guerra statunitense

## Siamo quasi tutti predisposti alla sottomissione
10 ottobre 2023

La maggior parte dell’umanità è predisposta alla sottomissione. Gente inconsapevole, gestita completamente.

Chi ha capito, ha capito, non ha bisogno di consigli. Chi non ha capito, non capirà mai.

Io non biasimo queste persone perché loro sono strutturati per vivere e basta.

Cosa vuol dire vivere e basta? Mangiare, bere, respirare, partorire, lavorare, guardare la televisione, mangiare la pizza il sabato sera, andare a vedere la partita. Il loro mondo finisce lì. Non sono in grado di percepire altro.

C’è invece un piccolissimo gruppo di esseri umani che sono “difetti di fabbricazione”: sono sfuggiti al controllo qualità della linea di produzione. Sono pochi, sono eretici, sono guerrieri.

[Giovanni Cianti](https://amzn.to/3PLZAMr)

## in che tipo di civilità viviamo
7 ottobre 2023

Per capire il presente bisogna innanzitutto capire in che tipo di civiltà viviamo.

E questa civiltà “occidentale”, euroatlantica e americanocentrica, di cui l’Italia è di fatto una componente periferica ma significativa, si regge su quattro pilastri:

1. la dittatura dell’economia, con il perseguimento continuo, tanto individuale che collettivo, di una sempre maggiore ricchezza materiale (il Prodotto interno lordo come sacro valore di riferimento);

2. il primato assoluto della tecnica, o se vogliamo della tecnoscienza, con le sue sbalorditive quanto continue  e destabilizzanti innovazioni;

3. l’assoluta centralità dell’individuo inteso come singolo atomo, a scapito di ogni tipo di legame sociale e di appartenenza comunitaria. Con la conseguenza paradossale che è proprio questa centralità atomistica del soggetto ciò che lo rende componente indistinguibile della massa;

4. la sessualizzazione sempre più marcata della società, a partire dai mass media (il sistema orgiastico-mercantile dell’industria del divertimento) con il conseguente crollo della famiglia stabile, basata sul matrimonio, e la crisi demografica.

Viviamo sotto un fosco orizzonte.

Martino Mora. [Secolarizzato, erotizzato, fluido. Il fosco orizzonte di questo Occidente prigioniero delle proprie “liberazioni”](https://www.aldomariavalli.it/2023/09/14/secolarizzato-erotizzato-fluido-il-fosco-orizzonte-di-questo-occidente-prigioniero-delle-proprie-liberazioni/amp/)

## Diogene, lotta alla sottomissione
5 ottobre 2023

Un giorno Diogene stava mangiando la sua cena, una cena semplice fatta di pane e lenticchie, quando Aristippo di Cirene andò a trovarlo. Questo Aristippo era un uomo ricchissimo che viveva nel lusso, grazie alle lodi che usava tessere a principi e re.

Aristippo disse a Diogene: «Vedo che stai mangiando una cena molto povera. Voglio darti un consiglio. Se tu imparassi ad essere ossequioso con il re, non saresti costretto a mangiare lenticchie». Diogene si girò verso l'amico e gli rispose: «Voglio darti anch’io un consiglio: impara ad amare le lenticchie. Se tu avessi imparato a vivere mangiando lenticchie, ora non saresti costretto ad adulare il re e a vivere da schiavo cercando di soddisfare ogni sua esigenza».

## Galimberti-societa-oggi
26 settembre 2023

L’intimo è ciò che si nega al pubblico per concederlo solo a chi si vuol far entrare nel proprio segreto profondo. Il pudore, che difende la nostra intimità, difende anche la nostra libertà.
Non è una faccenda di vesti, sottovesti o abbigliamento intimo, ma una sorta di vigilanza, dove si decide il grado di apertura e di chiusura verso l’altro.

Ma contro tutto ciò soffia il vento del nostro tempo che vuole la pubblicizzazione della propria intimità, perché in una società consumista, dove le merci per essere prese in considerazione devono essere pubblicizzate, si propaga un costume che contagia anche il comportamento degli uomini, i quali hanno la sensazione di esistere solo se si mettono in mostra. Conformismo e consumismo hanno messo in circolazione un nuovo vizio che per comodità chiamiamo "spudoratezza", con riferimento non tanto a uno scenario sessuale, quanto al crollo di quelle pareti che consentono di distinguere l'interiorità dall'esteriorità, la parte "privata", "intima" di ciascuno di noi dalla sua esposizione e pubblicizzazione.

Ciò produce una metamorfosi dell’individuo che ormai si riconosce solo nella propria immagine, e perciò non cerca più se stesso. I nostri vissuti emotivi, che abitavano il segreto della nostra interiorità, dove domina il raccoglimento e il silenzio, ma forse anche la solitudine, le parole di preghiera, le parole d’amore, le parole d’amicizia, le parole di rabbia, le parole umane, hanno dovuto esteriorizzarsi come la pelle rovesciata di un serpente.

Umberto Galimberti, [Il libro delle emozioni](https://amzn.to/45bYm2S)

## Gramsci-quando-si-diventa-vecchi
23 settembre 2023

Carissima mamma,
ecco il quinto natale che passo in privazione di libertà e il quarto che passo in carcere. Veramente la condizione di coatto in cui passai il natale del 26 ad Ustica era ancora una specie di paradiso della libertà personale in confronto alla condizione di carcerato.

Ma non credere che la mia serenità sia venuta meno. Sono invecchiato di quattro anni, ho molti capelli bianchi, ho perduto i denti, non rido più di gusto come una volta, ma credo di essere diventato più saggio e di avere arricchito la mia esperienza degli uomini e delle cose.

Del resto non ho perduto il gusto della vita; Dunque non sono diventato vecchio, ti pare? Si diventa vecchi quando si incomincia a temere la morte e quando si prova dispiacere a vedere gli altri fare ciò che noi non possiamo più fare.

In questo senso sono sicuro che neanche tu sei diventata vecchia nonostante la tua età. Sono sicuro che sei decisa a vivere a lungo, per poterci rivedere tutti insieme e per poter conoscere tutti i tuoi nipotini: finché si vuol vivere, finché si sente il gusto della vita e si vuole raggiungere ancora qualche scopo, si resiste a tutti gli acciacchi e a tutte le malattie. 

Antonio Gramsci, [Lettere dal carcere](https://amzn.to/3Px44qo)

## obbiedenza-come-tentazione
22 settembre 2023

A Norimberga son stati condannati uomini che avevano obbedito. L'umanità intera consente che essi non dovevano obbedire, perché c'è una legge che gli uomini considerano superiore.

Una parte dell'umanità la chiama legge di Dio, l'altra parte la chiama legge della Coscienza. Quelli che non credono né nell'una né nell'altra non sono che un'infima minoranza malata. Sono i cultori dell'obbedienza cieca.

E invece bisogna dir loro che Claude Eatherly, il pilota di Hiroshima, che vede ogni notte donne e bambini che bruciano e si fondono come candele, rifiuta di prender tranquillanti, non vuol dimenticare quello che ha fatto quand'era «un bravo ragazzo, un soldato disciplinato» (secondo la definizione dei suoi superiori) «un povero imbecille irresponsabile» (secondo la definizione che dà lui di sé ora).

Un delitto come quello di Hiroshima ha richiesto qualche migliaio di corresponsabili diretti: politici, scienziati, tecnici, operai, aviatori. Ognuno di essi ha tacitato la propria coscienza. A dar retta ai teorici dell'obbedienza e a certi tribunali tedeschi, dell'assassinio di sei milioni di ebrei risponderà solo Hitler. Ma Hitler era irresponsabile perché pazzo.

C'è un modo solo per uscire da questo macabro gioco di parole. Avere il coraggio di dire ai giovani che essi sono tutti sovrani, per cui l'obbedienza non è ormai più una virtù, ma la più subdola delle tentazioni, che non credano di potersene far scudo né davanti agli uomini né davanti a Dio, che bisogna che si sentano ognuno l'unico responsabile di tutto.

Lorenzo Milani, [Lettera ai giudici](https://amzn.to/3PGGgS2)

## Dostoevskij, schiavi inconsapevoli
15 settembre 2023

Li convinceremo che saranno liberi soltanto quando rinunceranno alla loro libertà in nostro favore e si sottometteranno a noi.

Li faremo lavorare, sì, ma nelle ore libere dalla fatica organizzeremo la loro vita come un gioco infantile, con canti in coro e danze innocenti.[...] Daremo loro l’umile, quieta felicità degli esseri deboli.

Dimostreremo loro che sono soltanto dei poveri bambini, ma che la felicità dei bambini è più dolce di ogni altra. 
Diventeranno timidi, avranno timore della nostra collera, la loro intelligenza perderà ogni audacia, i loro occhi diventeranno facili al pianto.

Oh, concederemo loro anche il peccato, e così ci ameranno come bambini perché permetteremo loro di peccare! Noi diremo che ogni colpa sarà riscattata, purché la commettano col nostro permesso.

E non avranno segreti con noi. Noi permetteremo o proibiremo loro di vivere con le mogli e con le amanti, di avere o di non avere figli, giudicando sempre in base alla loro obbedienza; e loro si sottometteranno a noi, tutti felici e contenti.

I segreti più tormentosi della loro coscienza li porteranno a noi; noi risolveremo tutto, e loro accetteranno la nostra decisione con gioia, perché essa li libererà da una grande fatica e dal terribile supplizio attuale di dover decidere da sé, liberamente.

Fedor Dostoevskij, [I fratelli Karamazov](https://amzn.to/44QD4YG)

## Dostoevskij-la-bellezza-del-mondo
29 agosto 2023

Ma io dichiaro che Shakespeare e Raffaello stanno al di sopra della liberazione dei servi della gleba, al di sopra della nazionalità, al di sopra del socialismo, al di sopra della giovane generazione, al di sopra della chimica, quasi al di sopra dell’umanità intera, poiché sono il frutto di tutta l’umanità e forse il più alto frutto che mai possa esistere! Uomini meschini, che cosa vi manca per capire? 

Ma lo sapete voi che senza gli inglesi l’umanità può ancora vivere, può vivere senza la Germania, può vivere fin troppo facilmente senza gli uomini russi, può vivere senza la scienza, può vivere senza pane, ma soltanto senza la bellezza non potrebbe più vivere, perché non ci sarebbe più niente da fare al mondo! Tutto il segreto è qui, tutta la storia è qui. La scienza stessa non resisterebbe un minuto senza la bellezza.

Fedor Dostoevskij, [I demoni](https://amzn.to/3R4sUAp)

## Fromm-il-senso-della-solitudine
17 agosto 2023

Esistono tre modi con cui l’uomo tenta di superare il senso di solitudine: la sessualità, il conformismo e l’attività creativa.

Nel primo caso in risultato è un sempre crescente senso d’isolamento, poiché l’atto sessuale, senza amore, non riempie mai il baratro che divide due creature umane, se non in modo assolutamente momentaneo.

La soluzione più frequente scelta dall’uomo è l’unione col gruppo. Se io sono uguale agli altri, sia nelle idee che nei costumi, non posso avere la sensazione di essere diverso. Sono salvo: salvo dal terrore della solitudine. L’unione ottenuta mediante il conformismo, non è intensa né profonda; è superficiale e, poiché è il risultato della routine, è insufficiente a placare l’ansia della solitudine.

Un terzo modo per raggiungere l’unione è l’attività creativa: sia che il contadino coltivi il grano o il pittore dipinga un quadro, l’uomo si unisce col mondo nel processo di creazione. Questo, tuttavia, vale solo per il lavoro produttivo, per il lavoro nel quale io progetto, produco, vedo il risultato della mia fatica. Ma nel moderno processo di lavoro, il dipendente, anello di una catena senza fine, è un’appendice della macchina o dell’organizzazione burocratica.
 
Erich Fromm, [L’arte di amare](https://amzn.to/3DY0FLE)

## Abruzzo, casa antisismica in 6 ore
3 agosto 2023

La nuova casa made in Italy che si costruisce in 6 ore e resiste ai terremoti

Si chiama M.A.DI., modulo abitativo dispiegabile, ed è una casa prefabbricata progettata e costruita in Italia a Città Sant’Angelo, in Abruzzo.

Con un solo modulo l’abitazione ha un’area di 27 metri quadrati (6x3); la più grande, con tre moduli, arriva a 84 metri quadrati.

La costruzione non è solo rapidissima, ma veloce è anche il suo smontaggio: proprio la possibilità di essere smontata rende la M.A.DI. diversa dalle abitazioni tradizionali, assimilabile a una proprietà amovibile, e quindi soggetta a normative diverse e più flessibili rispetto alle case tradizionali.

I prezzi, consultabili nel sito ufficiale del produttore, partono da 28.000 euro per i 27 metri quadrati.

https://madihome.com/

## Gramsci, fate il vostro
31 luglio 2023

Ciò che avviene, non avviene tanto perché alcuni vogliono che avvenga, quanto perché la massa degli uomini abdica alla sua volontà, lascia fare, lascia promulgare le leggi che poi solo la rivolta farà abrogare, lascia salire al potere gli uomini che poi solo un ammutinamento potrà rovesciare.

Tra l’assenteismo e l’indifferenza poche mani, non sorvegliate da alcun controllo, tessono la tela della vita collettiva, e la massa ignora, perché non se ne preoccupa; e allora sembra sia la fatalità a travolgere tutto e tutti, sembra che la storia non sia altro che un enorme fenomeno naturale, un terremoto del quale rimangono vittime tutti, chi ha voluto e chi non ha voluto, chi sapeva e chi non sapeva, chi era stato attivo e chi indifferente.

Alcuni piagnucolano pietosamente, altri bestemmiano oscenamente, ma nessuno o pochi si domandano: se avessi fatto anch’io il mio dovere, se avessi cercato di far valere la mia volontà, sarebbe successo ciò che è successo?

Antonio Gramsci, 11 febbraio 1917

## Galimberti-dare-senso-alla-vita
27 luglio 2023

I giovani, anche se non sempre lo sanno, stanno male. E non per le solite crisi esistenziali che costellano la giovinezza, ma perché un ospite inquietante, il nichilismo, si aggira tra loro, penetra nei loro sentimenti, confonde i loro pensieri, fiacca la loro anima, intristisce le passioni.

Bisogna perciò educare i giovani a essere se stessi, assolutamente se stessi. Questa è la forza d'animo. Ma per essere se stessi occorre accogliere a braccia aperte la propria ombra.

Di forza d'animo hanno bisogno i giovani soprattutto oggi perché non sono più sostenuti da una tradizione, perché si sono rotte le tavole dove erano incise le leggi della morale, perché si è smarrito il senso dell'esistenza e incerta s'è fatta la sua direzione.

Alla base dell'assunzione delle droghe, di tutte le droghe, anche del tabacco e dell'alcol, c'è da considerare se la vita offre un margine di senso sufficiente per giustificare tutta la fatica che si fa per vivere.

Se questo senso non si dà, se non c'è neppure la prospettiva di poterlo reperire, se i giorni si succedono solo per distribuire insensatezza e dosi massicce di insignificanza, allora si va alla ricerca di qualche anestetico capace di renderci insensibili alla vita.

Umberto Galimberti, [Il nichilismo e i giovani](https://amzn.to/3Y9Xavd)

## Ubuntu: io sono perché siamo
26 luglio 2023

Un antropologo ha proposto un gioco ai bambini di una tribù africana. Ha messo un cesto di frutta vicino ad un albero e ha detto ai bambini che chi arriva per primo, vince i dolci frutti.

Quando disse loro di correre, si presero tutti per mano e corsero insieme, poi si sedettero insieme a godersi i loro dolcetti.

Quando chiese loro perché avevano corso insieme, poiché uno avrebbe potuto avere tutti i frutti per sé, risposero:

"Ubuntu, come può uno di noi essere felice se tutti gli altri sono tristi?"

Ubuntu nella loro civiltà significa: "io sono perché siamo": quella tribù conosce il segreto della felicità che si è perso in tutte le società che le trascendono e che si considerano società civilizzate.

## Giulietto-Chiesa-educazione-delle-masse
24 luglio 2023

L'educazione delle masse è stata assunta dalla televisione.

E la televisione è dovunque nelle mani dei privati, cioè del Potere. Dunque agisce nel loro interesse, e contro l'interesse degli spettatori, cioè delle masse. 

Solo che il suo funzionamento è assai più pervasivo, più potente, più subdolo: l'educazione si realizza manipolando. E la manipolazione avviene in forme accattivanti, divertenti, solleticanti, piacevoli, tendenti al massimo ascolto. 

Così siamo stati “educati". Dunque il problema all'ordine del giorno è mettere a fuoco una verità elementare. È la tv a plasmare gli individui e a definire lo stato psicologico, intellettuale, morale di un popolo intero.

In quanto tale, essa non deve essere né al servizio dei pochi, né fuori dal controllo democratico dei molti. In una società “debole”, cioè con un livello civile ridotto o elementare, la tv ha effetti più devastanti.

Cento trasmissioni sulla famosa “mamma di Cogne” sono devastanti per lo stato intellettuale e morale di un intero paese. Hanno prodotto lo spettacolo necessario per stemperare gli obiettivi di trasformazione sociale; per oscurare, marginalizzare, ridicolizzare, stroncare la critica al sistema; per produrre il “rumore di fondo” sufficiente a impedire l’ascolto di altre voci (…).
 
Giulietto Chiesa, [È arrivata la bufera](https://amzn.to/46WA8vy)

## Medjugorje, quando la Madonna pianse per delle parolacce
21 luglio 2023

«Quando la Madonna li chiamò, Ella non si trovava nel posto dove si trova adesso la statua, bensì una trentina di metri più in basso sulle rocce, dove si vede meglio. Tra le persone che quel giorno non videro la Madonna io fui tra i primi ad arrivare in cima, correndo con loro verso la sommità della collina. Essi erano inginocchiati, ed era come se parlassero, ma non sentivo la loro voce. Per questo motivo ero un poco arrabbiato, alzai la voce, imprecai com’ero solito fare, ed essi dissero: “Se ne va”. Se n’era andata a causa della mia rabbia e ne ero un poco imbarazzato. Non erano trascorsi neppure una quindicina di secondi che essi si inginocchiarono di nuovo. “Ecco, sta tornando!”, dissero quasi contemporaneamente. “Ivan, cos’hai detto… Delle lacrime sono scese sul Suo viso, ne siamo addolorati”», disse la veggente Marija Pavlović a Ivan in tono di rimprovero, ed egli, pieno di vergogna, fece il segno della croce.

Il fatto che la Madonna se ne andò, dopo l’imprecazione volgare di Ivan Ivanković, ci fa comprendere che il Cielo si chiude dinanzi al peccato; egualmente, il ritorno della SS. Vergine, dopo alcuni secondi, mostra quanto sia grande la Misericordia di Dio dinanzi al pentimento di chi ha peccato. La presenza della Madonna, infatti, non è scontata né un fatto quotidiano da accogliere con abitudine. È il Paradiso che si apre dinanzi a noi, è un segno di contatto tra ciò che è di Dio e il mondo dell’uomo, tra l’Eternità e la quotidianità. Affinché sia possibile stabilire tale contatto, tuttavia, l’uomo deve liberarsi dal peccato, deve convertirsi.

Naturalmente, la Madonna appare sempre a uomini e donne imperfetti, poiché altrimenti non apparirebbe a nessuno; tuttavia, condizione essenziale è almeno quella di sforzarsi di vivere nella Grazia di Dio.

Il fatto che la Madonna se ne andò e pianse ci mostra che, quantunque sicuramente meno grave della bestemmia, anche l’imprecazione volgare rappresenta un peccato assai serio, e che rimane tale anche se è diventato normalità quotidiana e si continua a commetterlo senza che ci si sforzi di abbandonarlo.

La Regina della Pace a Medjugorje ci chiama a percorrere la strada della santità, cioè a fare uno sforzo di conversione quotidiana a Dio abbandonando il peccato, staccandoci dal mondo e dalle sue seduzioni per volgere lo sguardo verso il Cielo. Quindi, ogni cosa che facciamo e diciamo deve avere sempre lo scopo di convertirci e di aiutare anche gli altri, soprattutto i più lontani, a conoscere l’Amore di Dio. Questo episodio ci mostra chiaramente che tale sforzo deve coinvolgere anche il modo in cui ci esprimiamo, poiché il parlare puro, cristallino e privo di volgarità apre la strada verso il Cielo a noi stessi e agli altri.

https://lanuovabq.it/it/medjugorje-quando-la-madonna-pianse-per-delle-parolacce

## Pasolini, l'imbecillità adulta
18 luglio 2023

> Voi giovani avete un unico dovere: quello di razionalizzare il senso di imbecillità che vi danno i grandi, con le loro solenni Ipocrisie, le loro decrepite e faziose Istituzioni.
> Purtroppo invece l’enorme maggioranza di voi finisce col capitolare, appena l’ingranaggio delle necessità economiche lo incastra, lo aliena.
> 
> A tutto ciò si sfugge solo attraverso una esercitazione puntigliosa e implacabile dell’intelligenza, dello spirito critico. Altro non saprei consigliare ai giovani.
> 
> Se volete essere una nuova generazione di giovani infinitamente più matura dovete abituarvi all'atrocità del dubbio, alla sottigliezza sgradevole del dubbio, dovete cominciare ad abituarvi a dibattere i problemi veramente, non formalmente. Si applaudono sempre dei luoghi comuni: bisogna ragionare, non applaudire o disapprovare.

Pier Paolo Pasolini

## Per le emissioni zero statevene a casa; certo
18 luglio 2023

Auto e batterie più piccole, l'ecologismo passa anche da qui

Ridurre anche gli spostamenti delle auto private per abbattere la domanda delle materie prime fino al 49% entro il 2050

Viaggiare meno e su auto più piccole per perseguire l'obiettivo delle emissioni zero: è quanto emerge da una recente analisi del Transport & Environment, l’organizzazione ambientalista indipendente europea, secondo cui la domanda di materie prime, soprattutto metalli critici necessari per l'elettrificazione del trasporto passeggeri nell'UE, si potrebbe tagliare fino al 49% se solo i governi lavorassero per ridurre le dimensioni delle auto elettriche e, di conseguenza, delle loro batterie.

[mio articolo per Macitynet](https://www.macitynet.it/auto-e-batterie-piu-piccole-la-svolta-elettrica-passa-anche-da-qui/)

## Assange, video Collateral Murder
12 luglio 2023

Il 12 luglio 2007 l’esercito americano lanciò un attacco aereo contro dei civili a Baghdad (Iraq). Furono uccise 18 persone innocenti mentre i piloti degli elicotteri se la ridevano come se stessero giocando a un videogame. Potete vedere tutto in questo noto video denominato “Collateral Murder”. 

I responsabili di questo crimine di guerra - a partire da George W. Bush - non hanno fatto 1 singolo giorno di galera.

Colui invece che ha reso pubblico questo [video](https://t.me/matteogracis/1104) - Julian Assange attraverso la sua WikiLeaks - è in una cella di isolamento nelle prigioni inglesi e gli Stati Uniti d’America hanno chiesto l’estradizione per condannarlo a 175 anni di carcere.

## occhio-ai-giudizi
21 giugno 2023

Ognuno è un genio. Ma se si giudica un pesce dalla sua abilità di arrampicarsi sugli alberi lui passerà tutta la sua vita a credersi uno stupido. Albert Einstein.

Per approfondire: [Descolarizzare la società](https://amzn.to/46iWZRG), di Ivan Illich

## Referendum stop alle bombe
12 giugno 2023

Al di là del fare i leoni al bar o sui social, c'è un solo modo per interrompere l'invio di armi in Ucraina da parte dell'Italia.

Possiamo far sì che il Governo smetta di alimentare una guerra e investa invece quei nostri soldi per i nostri servizi, la nostra sicurezza e la nostra sanità.

Basta firmare i referendum abrogativi "Italia per la pace": può farlo chiunque da uno degli uffici elettorali del proprio comune di residenza, dove sono disponibili i moduli vidimati per la firma.

Non ne parla nessuno ma è l'unico modo concreto che abbiamo per far sentire la nostra voce di cittadini. Sono già state raccolte 150.000 firme, ma ne servono 500.000 entro il 21 luglio 2023.

La campagna referendaria è organizzata dal Comitato di Generazioni Future presieduto dal giurista Ugo Mattei: https://generazionifuture.org/il-significato-del-referendum-contro-la-guerra-e-a-favore-della-sanita-pubblica/

Volantino: https://generazionifuture.org/wp-content/uploads/VOLANTINO.pdf

## Le traduzioni errate della Bibbia
12 maggio 2023

Riguardo la Bibbia, colui che si fa chiamare Investigatore Biblico ci fa notare come «non tutti hanno conoscenza delle precedenti traduzioni. Questo significa che chi verrà nel futuro, semplicemente, non conoscerà».

Un esempio lampante lo ritroviamo nel passo 14,12 di Isaia in cui la versione CEI del 1974 recita:

> Come mai sei caduto dal cielo, lucifero, figlio dell’aurora?

Mentre la nuova traduzione CEI 2008 cambia in:

> Come mai sei caduto dal cielo, astro del mattino, figlio dell’aurora?

A tal proposito, il poeta Charles Baudelaire diceva che «il capolavoro di Satana è di aver fatto perdere le sue tracce e di aver convinto gli uomini che egli non esiste»: tale "aggiornamento", conclude l'Investigatore Biblico, è decisamente coerente con questa sua strategia.

https://investigatorebiblico.wordpress.com/2023/05/08/indizio-n-135-bibbia-cei-2008-lucifero-diventa-astro-del-mattino-in-isaia-ennesima-traduzione-insensata-della-cei-2008-di-investigatore-biblico/

# 2021

## La felicità di una volta
16 agosto 2021

> Io me la ricordo la felicità, era fatta di operai che andavano al mare quel giorno di agosto, tutti. Con le macchine senza aria condizionata, con i portapacchi piene di valigie e le autostrade senza bollini neri. Erano gli anni dove i pensionati potevamo permettersi la giusta ricompensa dopo una vita di sacrifici, erano gli anni delle spiagge con i tavolini e le paste al forno, e quei contenitori frigo, più forniti dei supermercati.
> 
> La felicità, con quelle sedie pieghevoli e quei caffè nei termos a fine pranzo, le foto con i rullini, i discorsi tutti insieme a fine pranzo, i bambini che facevano i bambini. Le città deserte, per il pane dovevi andare alla stazione centrale perché tutti sapevano che lì c’era un supermercato sempre aperto. Invece oggi il 15 agosto i centri commerciali sono sempre aperti, le città sempre più popolate, i pensionati li vedi lì, sotto qualche albero per un po’ di fresco.
> 
> Ci facciamo sempre più foto senza il bisogno di andarle a sviluppare, e qui, ci hanno fregato l’attesa, andiamo in spiagge organizzate e devi rispettare i limiti, e qui, ci hanno fregato gli spazi. Abbiamo voluto di più ma abbiamo ottenuto di meno. Abbiamo ottenuto uno smartphone per parlare con il mondo, e qui, ci hanno fregato la voglia di stare insieme. Io me la ricordo la felicità, rimaneva a te, sulla pelle, e non aveva nessuna password…

http://www.lefotochehannosegnatounepoca.it/2017/03/27/io-me-la-ricordo-la-felicita/